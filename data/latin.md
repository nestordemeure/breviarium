# Breviarum Politicorum, Secundum Rubricas Mazarinicas

## Typographus Lectori

Quem ad me Princeps Italus tractatum hunc Politicum in lucem edendum miserat, gravissimis districtus negotiis, typis mandare distuleram, nunc ejusdem Excellentissimi Principis jussu publicum facio. Materia dignitas, et Eminentissimi Cardinalis Mazarini nomen, ad cujus vitae modulum et normam adornata sunt et composita quae hic proponuntur maxime, superpondium non leve politicis regulis, quae vulgo proponuntur, additurus est. Quam enim gravissimis procellis immersus, et tantum non submersus fuerit.

Eminentissimus Princeps, neminem fugit, sed quibus artibus varios illos adversae fortunae aestus, a quibus obrui debere videbatur, enatando superarit, et ad salutis portum felicissime pervenerit, colligere non ita cuilibet obvium est, quas periculosissimis illis et difficillimis temporibus adhibuerit maximas in potentissimi.

Regni, variis factionum partibus distracti, administratione, atque e plurimis et variis difficultatibus mactus gloria, emerserit, et quod non leve est ad illius gloriam momentum, *Ludovici XIV*. omnium Galliae Regum facile Maximi, priusquam ad clavum sederet, animum illis regnandi praeceptis imbuerit, quibus Regni habenas capessens, Galliae limites longe lateque dilatavit, et illam ad summum dignitatis et potentiae culmen evexit, excerpere arduum est, sed hoc te fasce levabit hic Tractatus, et cum vix exasciatum et omnibus numeris absolutum praeceptorum Politicorum exstet systema, cum particulares circumstantiae, quae regulas generales admodum variant, sint infinitae, ideo nulla facilior feliciorque tradi potest ratio, quam si regulas illas generales ad particulares illas circumstantias, a quibus pendent, aptantes, disciplinam solis praeceptis generalibus stipatam, ex theoretica practicam seu activam reddamus.

Voti autem illius facilius compos evades, (Lector benevole) si illustre hoc exemplum, ad cujus velut politica coryphaei et antesignani protytpum, sese attemperare, et sua prudentia regulas accommodare student hodierni Politici, oculis tuis observari contendas: Ita tamen te geras velim, ut quidem rationes et normas, quibus viri Politici uti solent, perspectas habeas, non tamen ut decipias, sed ne decipiaris, utramque hanc summae prudentiae normam conjungendo, quas et aequitatis atque justitiae regula illa generalis, et Evangelium praeceptum praescribunt:

> *Quod tibi fieri non vis, alteri ne feceris, Estote prudentes sicut Serpentes, et simplices sicut Columbae.*

Quod praeterea de Conciliatione Animorum adjunximus Artificium, undiquaque inculpatae, et ex limpidissimis fontibus a celeberrimo Artifice deductae doctrinae Politicae, omne fert punctum.

Hoc nostro labore fruere, et Vale.

## Ubi Ingenium Excolendum

Ante omnia ingenium aestimandum, quid non possit et quid possit, ut naturae nostrae semina sequamur, nisi et opes et aetatem cum opera perdere desideremus.

Praeceptores moribus hujus seculi aptos eligamus, quorum mores doctrinamque aemulemur, qui in omni doctrina nos ad praesentis temporis mores formare sciunt.

Religio te non avocet, quo minus te tuosve illis committas: persuasio quaedam superstitiosa est, certae nationis naevum ab homine Politico finem suum adsequi desiderante, magni aestimare.

### De Ratione Studiorum

Illi te in sermone erudient Latino: poësin modernorum politicorum, seu elogia varia concinnandi modum, qui multum facit ad inclarescendum, docebunt, ubi in omnibus summâ tibi curâ est incumbendum, ut inter doctiores deprehendare, quin etiam aliquando ad publicas declamationes, orationes, actiunculasque theatrales admittare, ut aliorum mores et gestus non solùm aspicias, sed et imiteris: hinc enim incredibilem tibi comparabis audaciam.

Imprimis politico necessariam, ut cum hominibus in honoris aliquo gradu conversari ac colloqui non refugias. Philosophiae toti, sub qua logica, physica, metaphysica, ethica, politica, mathesis, sub qua rursus arithmetica, geometria, astronomia, geographia comprehenditur, te totum tradas, ne tamen steganographiae, mathematicarum deliciarum, artis mnemonicae, similiumve artium obliviscaris, sed his post alias inprimis operam tradas, quibus te cunctis posis acceptum reddere, nihil enim tam occupat hominum animos, viamque ad promotionem sternit, praesertim apud magnates, quàm regia et divina mathesis, praecipuè *Optica*, ut nisi quis rationem noverit, artes magicas et daemonis esse praestigias facilè dixerit.

### De Studio Studiorum

Postea vero quum omnigenam tibi scientiam artium quarumvis, si non exquisitam et distinctam, tantum qualem qualem et confusam comparaveris, ut de omni scibili disserere possis, in hoc cardo rei consistit, ut scientiam, artemve unam excolas, et ita excolas, ut pares perpaucos invenias.

Quod fit (I.) auctores non multos, sed in illa scientia exquisitos perlegendo, perlectos retinendo, in quo tibi non exigui erit adjumenti, praecipua maximeque notabilia ad locos communes redigendo, quia hac praxi plurimorum contenta librorum unico quasi intuitu oculis et animo subjicies.

Deinde doctis te associando, eorum loquelas, modos et methodicas rationes observando: quia si cum paribus quotidie conversaris, nulla ab his promanabit tibi utilitas.

Postremo si forte contigerit, aliquem alicujus rei scientiae, problematis, aut artis facere mentionem, cujus nullam omnino notitiam scientiamve aut aliqualem, sed imperfectam habueris, repente ei contradices, impossibilitatem falsitatemque allegabis, et quicquid ipse dixerit refutabis, hac enim ratione ipse mentem suam tibi explicabit, rationes adjiciet, difficultates amovebit, et ita non modo addisces, quod ante ignorabas, sed etiam hoc fortius retinebis, quo magis antea contradixisti.

Ea enim est doctissimorum hominum natura, ut supprimi se non patiantur, sed omni conamine laboreque ac industria sententiam suam et opinionem contra obloquentes defendant ac tueantur.

### De Religione Hominis Politici

Unicam quilibet Christianus homo sibi eligere religionem tenetur, eamque talem, qualem ad beatitudinem sibi conducere credit, hancque menti suae et animae ita inscribere ac infigere, ut Deus et ipsimet hoc solummodo sciant: Numini enim revera innotescat Politici hominis vera religio, sed ita Politico religioni suae adhaerendum, ut tenaciter quidem ei sit mancipatus intrinsece, sed extrinsece coram aliis, si temporis et loci necessitas id voluerit, in adiaphoris tam simulare dissimulareque semper citra levitatis notam discat.

Aperta enim religio saepe assequi finem politicum hominem impedit.

### Mores Interni

Sic instructo summa cura videndum, quibus modis conveniat esse homini ad haec tempora Politico.

Continens sit lingua, quicquid in buccam venit, temere aut frustra non proferat: nullum excidat verbum, nisi quod aliis placere, aut sibi possit esse commodo.

Nec tam Politicus sit et tenax veri, quam fingere tanquam aranea artificiose, quod ad utilitatem suam faciat, discat mature.

Aliorum dicta factave taciturus ne facile prodat, nisi commodum inde speret.

Affectus in omnibus cohibeat, simulet, libidinemque suam occultare discat; nihil tam nocet, nocuitque homini Politico, quam apertus animus, lingua veri prodiga, consiliorumque detectrix.

Taciturnitas enim est tutissimum rerum administrandarum vinculum: unde nemo res graves sustinere potest, cui tacere grave.

Caveat ergo Politicus, ne varias res ab aliis crebro sciscitetur, praesertim quae nihil ad suam utilitatem faciant, hinc enim garrulitatis suspicio oritur apud Prudentes, secundum illud: Percontatorem fugite, nam garrulus idem est.

Porro verus Politicus aliis potius, quam sibi prosit, sed ut sibi nec nocet, itaque si quid propalandum, unde emolumentum possit venari, arte id per alios arcanos aucupetur, vel quocunque modo alio faciat.

Ex eo hoc habebit commodum, ut animum eorum, quibuscum necessario vivendum, occupet.

Cavendum a conversatione multorum, cavendum a nimia parium familiaritate, praesertim inferiorum, a quibus nihil commodi, praeter contemptum, diversa ab ea aliquando judicia, quorum oblivisci non reminisci debet Politicus.

Quod si fecerit, hoc in tantum ei proderit, ut nemo de eo facile sit judicaturus.

Politicus aliorum potius, quam illi ejus, exploret animum: imo Politicus speciose judicare discat, quo alios fallendo, ipse tamen omnium habeat amorem et commodum, et a nemine in actionibus ad honorem dignitatemque spectantibus fallatur, ne juret, nisi necessitate flagrante, non excuset se, nisi apud judicem et arbitrum futurum.

Apud superiores, aut sit, aut fidem mereatur, gratiam et clementiam adsequatur, et omnem perfidiae suspicionem eximat: in rebus dubiis rarius de crimine alicujus contra delatores se purget, qui levitatis habet notam.

Publicis conciliis, consiliis, colloquiisque, ne Politicus contradicat, verum subscribat omnibus, laudet omnes, et aliorum inprimis ingenio se diligentissime accommodet.

> *Qui fidus nullis, affabilis omnibus, omnes*
> *Decipit, hunc primo suscipit aula loco.*

Sic enim fit, ut animum suum credant, arcana adperiant, inque secretiora consiliorum suorum hominem politicum admittant, qui inde arbitris remotis elicit, quod ex re sua: sique aliquid tamen agendum, quod alios offendat, sive in publicis, sive in privatis, id non ipse, sed per alios faciat.

Itaque Politicus semper sibi habeat homines impudentes, ambitiosos, nec raro seditiosos, quorum copia facile detur, illorum opera clam ita utatur, ut malo si quicquam actum, illorum temeritati illud adscribatur quam suae (o Politice!) calliditati, et praesertim, si ita clanculim tuas administrare et moderari possis actiones, ut si consilia persuasionesque, quas aliis subministrasti in adversum ceciderint, continuo eas, quo modo libet secundum arbitrium tuum possis interpretari.

Nihil agas, nisi circumstantiis ante probe excussis, finem mature proponas, futura prospicias, fortunae actiones tuas ne committas, sed vel arte, vel simulatione finem tuum adsequi studeas.

Sique ita tibi soli rem caute agis, res ipsa suggerit modos alios fallendi, gloriam, honorem, commodum cum aura populari adsequendi, paritque haec res admirationem, si quid aliis tu possis ignotum prospicere vel praedicare.

### Mores Externi

Ante omnia videas, ut mores tui aliis sint accepti, quin te suspicionibus, sermone, gestu accommodes, omnia simulando ad captum, ne tu in adulationis aut assentationis incurras suspicionem, præsertim apud Principes, ut enim contemptum apud pares ita apud Principes non raro odium conciliat.

In aulis Principum parasitum oportet agere, multa audire, pauca loqui. Politicum oportet esse instructum interdum, non minus facetiarum historiarumque, quam sapientum consiliorum copia.

Pocula, si quando necessitas flagitet, non detrectes, imo aliquando Principem largius invites, tum potissimum, quando aliquid commodi speras, sicque assentatoris vitium declinans optime cum Principe conversaberis, et ne Princeps animum tuum exploret, versutus sis, et versatilis.

Cum nullo hodie conversaberis audacter, nisi probe cognoveris illius ingenium.

### Mores cum Aequalibus et Minoribus

Caeteris cum aliis ita vivas, ut summa humanitas in vultu, verbis, gestibus adpareat, omnibus te paratum et promptum offeras studiis, servitiis, quae tamen absque tuo damno fiunt.

Cavendum, ne in promissis ita sis prodigus, ut facultas factum praecludat; sed illa modereris affectum benevolum, ut magis de te expectent futura, quam petant praesentia; si enim plus promiseris, quàm serves, levitatis incurres suspicionem, quae odii causam parit.

### De Vita Conditione Eligenda

Moribus formatis studiisque excultis tibi videndum est, qualem vitae velis eligere conditionem, et quo loco.

Conditioni enim tuae praecepta politica aptentur, ex singulis enim praeceptis politicis ea sumes, quae tibi sunt necessaria, eaque tanquam digitos tuos tibi redde familiares, ineaque praecepta, consilia, facta, rerum eventus, causas, modos, fines et similia non ad utilitatem publicam facientia, sed tuis commodis ac fortunis praecipue inservientia, observabis.

Quae prosunt imitari, quae nocent, disces declinare ac fugere.

Deliberandum porro tibi, an serviendo vitam transigere, an vero aliis imperando (aut alios tibi servituros) cupias.

### Electa Conditione, Qui ad Officium Adspirandum

Electa conditione ac loco, ut officium tuum elocare velis, prima cura animum subeat, ut te illi adjungas, cui succedere velis, sit apud Principem in gratia et populi auctoritate, si vero nec gratia valeat, nec auctoritate, illum, qui primus teneat, omnibus secteris studiis, adfectibus hujus faveas, inter illum et alterum per tertium quendam clanculùm dissidia atque contemtus excites, adeo ut alter alterum cupiat oppressum.

Omnibus te gratum acceptumque reddes.

Ii enim amantur, qui liberati, moribus praeclari et rationibus instructi, ad omnia servitia officiosi, et tempori et foro se applicare possunt.

Omnibus ad nutum te accommodabis, doctorum hominum consilia et actiones observabis, donec favorem occupes et promotionis habeas spem.

Sic ergo conditionis tuae officium tibi detrectandum non est, ita tibi ad altiora adspiranti aditus non praecludatur.

### Ratio in Officio Suo Se Gerendi

Primum honoris gradum nactus, cùm officii ratio aliorum familiaritatem exposcat, in ea ita te temperes, ne versutus aliorum consilia notare, apertè contemnere, illisve refragari videaris, unde arrogantiæ suspicio facile odium tibi possit conciliare; sed omnia consilia actaque repetita adprobes, laudes, si tamen adversentur tibi, commoda explicatione flectas, ut tuum subjiciens videaris habere aliquid reconditæ prudentiæ, quod alii in te desiderant.

Hinc et auctoritas et gratiæ adsecutus sequitur, præsertim si humanus fueris in conversatione singulari; sed cave præter verba, ne simulationes animi tui reconditas detegas.

Fidum te cuique obsequium præstiturum pollicebere.

### Ratio Majorem Dignitatem Consequendi

Interea observabis, quemadmodum ad altiores honorum titulos tibi liceat pervenire; imprimis mutuae amicitiae affectus potentiorum familiarum quaeres.

Cujus tamen praesertim ambis dignitatem, honorem et officium, ut videas, quomodo aliorum, qui ipsi tibi favent, auxilio, propositum tuum valeas assequi.

Politicus enim alterius ope inprimis eget.

Tum id omnibus modis laborandum, ut vel filiam vel illius agnatam ducas, cujus familia apud Principem sit in gratia, sit ampla et potens, qui vel ipse vel per suos te non promoveat, (id enim abjecti est animi,) sed tu conatus ipsorum juvare videaris.

Cumque jam arte tibi fuerit notus in hunc illumve illorum animus, ulciscendi injuriam gratia omnia agas, ut tamen affectum erga illum, sartum tectumve serves; et si non omnia possis excusare, culpes, deplores, nullius te participem simules, et ita animum explores: sique fueris in suspicione, tum demum locus erit, ut jurejurando exquisitissimo te purges, quo commoniti homines abhorrent quidquam de te mali suspicari vel credere.

Non tamen occulta aliis detineas subministrare consilia, ut illi per suos te quasi ignorante, persecutionis et oppressionis apud Principem spargant consilia, odium illius excitent, ut sint causae removendi ab officio.

Ne vero suspicio apud alios oriatur, non tantum juramento te purges, sed officium hoc detrectare te simules, nihilominus tamen specie recusantis imperium flagrantissime concupisces.

Hoc si succedere non posse putaveris, alium sic institues: Age ut is, cujus tu sectaris honorem, vel cum gratia tanquam emeritus dimittatur, vel in officio conservetur, te tamen adjuncto, vel ut idem ad alia promoveatur.

Uxorem vero tuam formare debes tuarum actionum adjutricem, cui tuto credere possis, quaeque omnia cum aliis te inscio quasi agat.

De tuis donis ne benefacias amicis: Politicus enim omne damnum evitabit; Sed hoc age, ut opera tua aliunde auctis beneficiis et divitiis venerentur usuque postulante defendant; tutissima enim utilissimaque beneficia, quae de alienis quasi suis largitur.

Noto tamen non Politice, ne tuis et amicis secretissima credas negotia, quae per te expediri possunt, neque alterius ope indigent, quia si hoc feceris, metuendum tibi, ne cum illos offenderis, tua consilia prodant, nulla namque major inimicitia, quae inter consanguineos oritur, quae quoquomodo avertenda.

### Si Major Dignitas Sit Delegata, Quid Tum Facto Opus?

Si majorem dignitatem et regimen imperiumque a Principe fueris consecutus; major etiam auctoritas, major apud omnes gratia acquisita, majorem curam callidiorum consiliorum exposcunt, ut Principis gratiam, auctoritatem et amorem populi non modo conserves, verum subinde augeas.

Arduum hoc et difficile! Cum enim gratia et auctoritas fluxae, nisi fulcro divitiarum et potentiarum nitantur, (nam paupertas contemtum parit,) summa requirit necessitas, ut divitiarum, ex qua potentia postea oritur, curam auctoritatis et gloriae anteferas.

### Quid in Assequendis Divitiis Observandum?

Ingenio insidiosus, commodis studiosissimus, omnia supersimulat, ea se velle, quae non vult, et ea se nolle, quae vult, quasi infensus quibus consultum cupit, quasi benevolus vero iis, quos odit.

Politicus quasi imprimis omnibus benevolus appareat, inferioribus paribus sermone, gestibus in omnem humanitatis speciem demissus, omnibus amicis se simulabit, inimicis tamen potius, ut dixi, quam amicis, atque verbis et gestibus, praesertim si tibi nocere possunt.

In novo officio salutabis omnes, et quo fieri potest, singulorum conditionem, fortunas, et illorum praesertim, qui ejus opem et promotionem in aula exposcunt, eamque populo reddere queunt commendatam, noscat, ut aliorum petitionem pervertens promotionem et auxilium offerat, idque amicis pariter et inimicis; sic enim laudabitur, habentes illa culpam diluent.

Politico autem adjuvandi promovendique sint omnes, unde spes aliqua utilitatis lucet.

Adprime tibi advertendum, o Politice! ut tales ad officia permoveas, qui timidi, indocti, juvenes, avari, et abjecti sunt animi, quos in tuam opinionem spe metuve flectere facillime possis, ut ad nutum tuum pareant.

Cave quis ultro absque supplicatione ante oblata vocetur, neque ullus virtute et meritis potius, quam gratia promoveatur.
Hos tamen tua gratia promotos persuadeas.

Si Collegam praeter spem habeas doctum, qui tuum ingenium noscat, contra naturam plane te alium simules, videasque, quibus artibus tibi unum ex tuis Collegis firmissimo amicitiae vinculo adjungas, cui cave mentem tuam ulla ex parte declares, maximam amicitiam verbis prolixe simules, ut verbo rem complectar, eum ama, promove, unde aliquid speras; hunc supprime, odio persequere, unde damnum times.

Si in judicio sententia tuo contraria patrocinio fertur, ejusdem publicationi non adsis, neque subscribas, ut vel ignorantiam praetendere, vel possis alio modo te excusare; id etiam agas in causis tuorum adversariorum, quasi impediturus, nec eos offendere velle: siquidem in facie tibi nullus est offendendus, neque enim injuria e vestigio vindicanda, sed occulte intervallo temporis interjecto, ne animus inimicus, quo tibi odium conciliabis, periculum aliquod creet.

Itaque abitus fingendus, verum aliquot dies, ne sentiant aulici, morbus simulatus absentiam excuset, ut aliquot dies ab omnibus auris vacuus meditari possis consilia secretiora, quibus causam ad nutum flectere rectius queas.

Ante omnes vero ad dignitatem aliquam promovebere, si gratiam Principis quoquo modo prae aliis ambias et occupes, persuadeas Principi, ne omnibus causis sit praesens, sed tantum gravissimis, pugnare id cum autoritate, quo id hinc tibi redundet commodum, ne Princeps ex crebris exercitationibus astutiorum, mores tuos advertat, aliorumque candorem experiatur, et tibi praecludatur copia, ad beneplacitum tuum omnia referenda, et animus Principis in tuam sententiam flectendus.

### De Opibus et Divitiis Acquirendis

Dixi Politici auctoritatem et gratiam sine divitiis fluxam esse, instabilemque et proinde, qui aliorum indigent, suam auctoritatem prostituere cogantur, ideoque nil, nisi spe commodi agendum suscipiendumque est, nullique promoveantur, qui tua commoda non una opera promovere possunt. Proinde curandum maxime, ut opes corradas, quod ex stipendio fieri non potest, neque ex beneficentia Principis commode, quia hoc animum sordidum indicat, et auctoritatem minuit. Itaque principio inopiae sublevamen adferunt munera supplicantium, verum hac cautione opus est, ut videaris a muneribus alienissimus, habeas alios, qui poscant, quae et qualia tu velis munera illis oblique suggerere, ut non tibi, sed vel ministris, vel uxori afferant munera, teque nil minus agere, quam ut ejusmodi munera acceptes persuaderi, quibus inscius quasi omnem promotionem praestes, ut et alii hac promptitudine commoti ad majora praestanda alliciantur.

Si tamen negotium honestum alias difficultates habeat, ut possis tuto sumere, ne cures, cum effectum fuerit, verum tuis demandes, ut digno munere laborem compensent.

Cave assuefacias homines, ut parva afferant, vel acceptes exigua, quae esculenta, quae libere potes acceptare auctoritate Imperii, acceptando enim parva munera ditior non es futurus, sed insuper δεμοζωνιας vitium incurres.

A Principe nulla sunt munera suscipienda, sed potius tamen ei offeras, sic primum commendabere, quod Princeps te carere non possit, ultroque tibi non postulanti maxima dignitas veniat.

Summa quod ad altissima adspirat, simulare debet se minuta, neque alia munera curare, quod magnanimi indicium ad majora excitat: De caetero quomodo in eo loco, quo degis, possis ditescere, videas, ut e potioribus ditescendi modis unum alterumve seligas, neque aestimes, an ex dignitate sit tui muneris, dummodo certa spes lucri subsit, gratus enim odor ex re qualibet. Poteris quoque cum aliis societatem clam inire, vel pecuniam, ut suo nomine ex negotiatione tibi acquirant suppeditare:
Ut autem fidem tibi praestent, partim metus partim munerationis spes commovent.

Ne autem jacturam metuas, hoc pacto illis pecuniam credas, ut si quid perdant, pecuniam cum foenore nautico reddant, id quod pauci, qui aliunde commodum abs te sperant, detrectabunt. Sique sunt alii modi acquirendi divitias, eas non negligas, etsi sordidissimas, ut vero certus sis, num institutores tui fidem tibi praestiterint in administratione, bonorum exploratores habeas famelicos domi tuae, qui cavitatem omnem perceptent, omnia exquirant, quae in re sunt tuam.

### De Divitiis Magis Magisque Augendis

Postea vero, quum aliquas divitias corrasisti, o Politice! non negligendum, ut multas cauponas, multa praedia, eaque fertilissima, et commodis tuis augendis aptissima emas, sique praedium aliquod tibi contigerit, quibuscunque artibus vicinorum ambias, si bonis conditionibus impetrare non possis, astutia aggrediaris, ut inter vicinos odii semina spargas, ex quibus prosecutionis surculi, in litis aperta flores abituri, te clam irrogante producantur, processum hunc de die in diem eo protrahas, donec pertaesus molestiarum, per tuos tibi monstratam aliam quaerat conditionem, ut tibi offerat bona sua vendenda.

Tu vero cave, acceptes illico, quin aliquandiu recuses, donec precibus alio instigare, et meliorem conditionem offerentes commodum te potius officium illi obtulisse alii putent, quam suspicentur, te autore hoc factum esse.

Est tamen et alia ratio, si alicujus inhias fundis, v. g. fundi Dominis ex affectu Vicinitatis ad officium aliquod promotionem offeras, et hac spe commoti vota tua anticipabunt, ut tibi ultro bona offerant.

Quae non tuo sed alii emant pecunia tua, nomine. Inquire, utru sint bona controversa, (quae enim in rem faciunt tuam excipias,) et si sunt bona controversa, vide ut si lite sit expediendum, eas promoveas, ut vel paupertate speve victoriae amissa, adactus ultro in tuum commodum litiget, ut bonorum compos fias, si bona non sint controversa, tu lites, quod facile possis, excites.

Permutatione tamen etiam aliquando fundi acquiruntur, si v. g. Principis fundi tua sint in manu.

Hic ubi dives factus, animadvertendum tibi est, ut parium imprimis declines invidiam, quod fit, si omnia humanitatis officia omnibus offeras, quamvis non semper praestes, illis autem praestes, qui tuis serviunt commodis modo praedicto, neque plura promittenda, quam servari queant.

### Ratio Odiis et Calumniis Inferioris Succurrendi

Si fortuna accidente ditescas, ut fortunarum tuarum splendor enitescat, fieri non potest, quin invideant illi, qui aemulari divitiis non valent, sinistre loquantur, quod v. g. sibi aliquid in negotiationibus detrahatur.

Sed hic simula animum Heroicum, habes enim homines leves, quos exploratum mittas, quid alii de te sentiant, per quos spargere in vulgus possis, quicquid calumniae resistentis inservit, per quos calumniatoribus communicare possis, te quidem calumniis non moveri, velle tamen indicatum, ut sciant, te non ignorare, quid de te sentiant, monere tamen, ut ab omni calumnia abstineant.

Neque tutum Politico, ut omnia urgeat, et ad vivum resecet, sed et falsa perpetiatur potius, quam ut ulciscendi falsa in veris sibi periculum licet.

Nemo cum levibus conversans, levitatis ex conversatione crimen incurrat, non nisi clanculùm per uxorem aliosque domesticos potiùs cum iis seria tractet.

### Gratiam Principis Aucupandi Ratio

Interea semper singularis prae reliquis Principis gratia ac clementia verbis aucupanda homini politico, quo minus sibi a persecutoribus et accusatoribus metuat, et summam inter Collegas dignitatem consequatur, sed quod sit, si te ejusdem ingenio moribusque omnino accommodes, neque id cures potissimum, quod honestum sit, et dignitate, sed quod Principi placeat, in illius enim aures insusurres ficte et simulate quaestus tui causa.

Hoc autem Principi firmissime omnibus argumentis persuadeas, undique conquisitis, imo jurejurando de perjurationibus extremis sanctissime jures, te in omnibus sanctissimum fore, quod usque adeo facias, et firmissima fidei tuae spes, a Principe concepta, alias radices agat, ut nulla perfidiae suspicio, ullis delationibus, accusationibus, apud Principem unquam locum aliquem inveniat, quin Princeps putet, se tuto tibi fidere, credere in sinum tuum effundere omnia posse, verum etiam gubernationis maximam partem committere.

Hoc autem praecipue vide, ut impetres in ministros inferiores absolutam committere potestatem recipiendi, removendi ad nutum tuum, ita enim in majori eris autoritate, et illorum opera ad commodum tuum, tanquam servis propriis, uti poteris.

Et haec practica maxime fortunis augendis prodest Politico.

Principissae etiam gratia et clementia aucupanda, quae observantia officiis ipsis, et non aliter, quam ipso actu venari potest.

Hoc insuper notato, ut ex omnibus proventibus Principis partem detrahas exiguam, et insuper de spe proventuum novorum monstranda cogita.

## Fundamentum

Duo olim in sincera Philosophia; duo nunc. Olim, nunc: *Sustine et Abstine* olim, nunc *Simula et Dissimula*, sive *Nosce Teipsum*, *Nosce alios*, quæ (nisi fallor) etiam priora sustentant.

Hæc ergo primò peragemus; Deinde priora in variis *Actionibus humanis*, et cum eæ ferè sine ordine accidant, non spectato ordine dabimus.

### Nosce Te Ipsum

Anira, metu, temeritate, aut qua Passione labores?

Qui defectus in moribus, in mensa, in Templo, in conversando, ludendo, cum aliis actionibus, maxime socialibus, te notent?

Omnia membra corporis examina: an oculus insolentior, pes aut caput justo inflexiores, rugae in fronte, labiorum extremitates mundae, tardior aut velocior incessus?

Cum quibus agas, an sint homines laudabiles, fortunati, prudentes?

Quo tempore maxime incautus reddaris, an verbo, aut moribus cadas? an in mensa dum es potus? an in ludo, an in calamitate? ubi juxta Tacitum *Molles sunt mortalium animi*.

Quae loca adeas, an suspecta, vilia, infamia, te non digna?

Actionibus tuis cave, nec cautio desit, ad quod servit libelli hujus lectio, quo loco, tempore, in qua dignitate, et cum cujus dignitatis persona agas?

Adnota singulos defectus, ut in iis mens hoc tibi strictius attendas.

Proderit, quoties contigerit labi, aliquid durius sibi injungere.

Si offenderis ad bilis effusionem, nil dic, nec ullo signo prode iram, dummodo sis in talibus circumstantiis, ubi frustra tuum zelum ostendere possis, nec tibi satisfacere, sed simula, te minime laesum, et expecta opportuniorem horam.

Nil ostende in vultu praeter humanitatem, aut etiam affectum.

Non facile ad quamvis lepiditatem ride.

Omnes stude tibi habere perspectos.

Tua secreta nulli unquam prode alia expiscari.

Nil indecori loquere, aut fac coram ullo, etsi naturale, et non malitiosum sit, quia talia alii despiciunt.

Constanti incessu modestiam serva, alioquin acribus oculis observa omnia, et prudenti supercilio curiositatem finias.

Tales habentur pro prudentibus, astutis, et accuratis.

### Nosce Alios

Multum noscitur in morbo, ebrietate, poculis, loculis, ubi agitur de lucro, aut damno, in ludo, et itinere, ubi laxatis animi ostiis, facilius e latebris prodeunt ferae.

In afflictione, maxime in injuriosa etc.

Hae occasiones observandae, in his agendum cum illis, quos nosse velis.

Multum juvat frequentare ejus amicos, filios, pueros, familiares, famulos, qui facile munusculis corrumpi possunt, et multa prodere. Quod suspicaris alterum cogitare, ejus oppositum inducas in sermone, laudando: si is contrarium cogitat, vix erit tam cautus, ut se non prodat, defendendo, aut apponendo aliqua, ut contrarium sentire ostendat.

Quibus vitiis quis laboret, hac arte nosces: induc in sermonem, quae vitia maxime occurrunt, et quibus amicus maxime posset laborare, quo laborabit, illud acerrime oppugnabit, et execrabitur.

Sic Concionatores illis fere laborant vitiis, quos ardentissime accusant. Pete consilium de re aliqua, post aliquot dies age cum eodem, Dei enim providentia facile mendaciorum obliviscimur.

Finge te habere notitiam alicujus rei, et coram eo, quem putas scire, refer, ille te corrigendo notitiam suam prodet. Vide, cum quibus quis conversetur, nam noscitur ex socio etc.

Lauda aliquem, vel in afflictione solare, quia in hujusmodi casibus erumpunt obscurae et occultae cogitationes.

Pellice aliquem, ut vitam suam narret: (quod fieri potest, si tuam narres fingendo) quas nequitias alteri intulerit, hinc habebis locum argumentandi de praesentibus; sed tu cautus esto, ne tuam prodas. Scientiam sic explorabis: e.g. Epigramma aliquod da legendum, si laudat nimium, et sit vile, exiguus Poeta est: si laudat in quantum est laudabile, Poeta. Sic de cibis infer sermonem, nosces gulosum: idem est de aliis vitiis et virtutibus. Jubeat proponere in consessu, ut de re ferat judicium per modum joci, quid quisque valeat, quas virtutes habeat, cui sit par officio? saepe enim joci multum de vero texere. Poteris etiam aliquando Medicum agere, talia cibo immiscendo, quae illos exhilarent et reddant loquaces etc. Maligni hominis indicium est, qui frequenter contradicit, saepe ad furta descendit talis.

Qui multum se jactant sua praedicantes, non multum timendi sunt, Phantastici sunt, qui sunt scrupulosi, tristes, multae orationis vocales, qui ungues habent nimium breves, qui faciunt mortificationes externas sine internis.

Ex mendicitate elevatum agnosces, si de victu, amictu queri incipiat: mendici enim elevati talia prae nobilibus affectant. Secretum vix tenent vino et Veneri dediti, quia hi mancipia sunt amasiae, illi inconsiderantia linguae feruntur.

Falsum et jactabundum sic tenebis: dum itinera, peregrinationes, militiam, gesta enumerat, tot et tot annos in illo loco egisse.

Tunc summa omnium computa, roga deinde alia occasione, quo anno haec inceperit, quo desierit.

Quot annos vita habeat, magna disconvenientia patebit. Item quot turres illa urbs habeat, aut arcem celeberrimum, cujus nomen finge, an noverit interroga: vel tanquam omnium conscius, gratulare illi, quod periculum hoc vel illud evaserit. Probum virum, et ejus pietatem nosces, si in ejus vita observetur concordia, si ambitio, et loci dignioris appetitus desit: non sit affectata modestia, et in omnibus compositio, non effeminatus sermo, non nimis exterior mortificatio ostendatur, nimis parum bibendo, edendo etc.

Natura melancholici sunt aut phlegmatici, qui se maxime alienos ab ambitione et fastu jactant, et qui laesi statim amice agunt.

Astuti plerumque sunt, qui habent affectatam lenitatem, in naso monticulum, et acres oculos. Petatur ab aliquo consilium aliquod, agnoscetur ejus prudentia, dexteritas etc.

Unde etiam fingenda est mens anceps, et ambigua.

Qui facile promittit, parum ei fide, quia mendax et fallax est.

Secreti tenace judica, qui tibi per nullam amicitiam secreta ab alio pandat, ideoque suborna talem, qui ei concredat, aut qui a te concredita ab eo petat: sed facilius solent aperire foeminis, pueris, dilectis, et iis, quos quisque majores et superiores amat: si tibi alienum secretum prodat, nihil ei committe, quia potest habere, quem tantum diligat ac te.

Literas subditorum suorum juvabit interdum intercipere, relegere, et ad eas respondere.

Qui nimis multa peculiaria et nitida habent, effoeminati et fere parum sancti sunt.

Qui nimis arma decora habent fere parum milites, nimium instrumenta artis culta, parum artifices, nisi excuset aetas juvenilis.

Item qui suae naturae nimis indulgent, atque nimium formosi et amabiles sunt parum docti.

Adulatorem sic deprehendes, finge te aliquid fecisse, quod clare sit absurdum, illudque jactabundus refer: si laudaverit, adulator est; secus, si saltem siluerit.

Amicum falsum advertes, nunciet illi tertius a te instructus, te ad extrema esse redactum, jura quibus nitebaris falsa esse deprehensa, si velut, non curaret, audierit, nunquam erit amicus.

Mitte insuper, qui ab eo tuo nomine consilium petat, et simul auxilium, advertes, qualis sit ac probata virtute simula tibi omnia falso nunciata fuisse. Indocti produnt se nimio nitore in suis rebus, ornatu parietum, cura lecti, aut si quid minus latinum proferatur, rident, et ostendunt se advertere.

Parvae staturae homines caveas, sunt enim pertinaces factiosi etc.

Amicorum concordiam sic explorabis: aliquem eorum nominatim vitupera coram alio, lauda tunc vel ex silentio, vel frigido responso advertes totam rem. Propone in consessu aliquos casus, quomodo in tali vel tali casu procedi possit ingeniose, ex responso cujusvis ingenium, et astutia patebit. Item propone, quomodo tales vel tales decipi possint; injice sermonem de persecutionibus.

Plurima se passum probabit, qui plurima dicet.

Mendaces plerumque natura sunt, qui dum rident habent fossulas in genis. Qui curant nimis suam pellem, ab his parum metue.

Ex juvenibus, et nimis senibus plurimum in quovis negotio noscitur.

Simulator est, qui de eadem re et bene et male loquitur, ad quod occasio ei danda est.

Frequenter exigui judicii sunt, qui multas linguas sciunt, quia multa memoria judicio obesse solet. Si quis magnas virtutes subito prae se ferat, qui alias fuerat vitiosus, suspectum habe. Quem putas dicta tua prodere, coram illo loquere aliqua singularia, et talia, quae coram nullo alio dixeris, si prodatur dictum, habes delatorem. Si narrent alii somnia sua, saepius ea narranti, et diversa roges, et discursu facto multum nosces secretum animum.

Ut si quis se tui amantem dicat, expiscari alio tempore somnia, si nunquam de te somniat, fictus est amor.

Alterius erga te animum explora, studia ostendendo, aut te ejus inimicum fingendo.

Nullius vitii paxin ostende te scire, nec narra aliorum vitia cum vituperio, aut zelo nimio, iisdem laborare judicaberis.

Si accusator alium proditurus ad te veniat, simula id jam audivisse, et plura alia, tunc videbis, quod suspiciones et particularia addet, quae non fuisset alias dicturus.

Qui cum canibus, pueris jucundis nimis tenere agunt, molles sunt.

Qui ficta voce cum ficta tussi loquuntur, effoeminati, proni in Venerem; sic et qui nimis comptuli, adornati, aliorum oculis placere cupientes et junioris aut foemineae aetatis nimis observantes.

Falsarii sunt, qui omnia nimis facile annunciant, nimis probant omnia tua, quia simulata est haec amicitia. Qui coram te nimis acriter in alios invehitur, cavendus, quia tibi idem est facturus.

Secreti tenace sic cape: narra ei aliquid sub summo secreto, id ipsum et alteri narra cum eadem cautela, submitte tertium fraudis conscium, qui duos hos convocet, et discursui de concredito quid insinuet: hic apparet, quae quis, et quis prius prodet, si advertant, se omnes tres quid simul scire, qui ne tunc prodit, hunc tuum fac secretarium.

Alterius mentem ut agnoscas suborna alium, cujus amator est, et per eum secretissima rescies.

## Actiones Humanae Civiles

Dum viam ingredior nullo servato ordine, quia nullum sequor.

### Gratiam Sibi Comparare

Intellige, quibus rebus amicus afficiatur, et pro genio munuscula dona, apta erunt mathematica, tubi optici, microscopia, sciaterica, specula varia, aliaque curiosa, communicatio secretorum naturae, quibus plenus est *Mizaldus*.

Saepius alloquere, consulta, et ab eo pete consilia, atque utere illis.

Sed nunquam te ita aperi, ut si fiat inimicus, habeat, quo te possit tenere.

Nihil pete, quod difficulter praestiturus sit, qualia sunt, ubi tangitur *meum et tuum*.

Festa solemnia, natalem, sanitatem etc gratulare brevibus, sed cultis orationibus.

Raro virtutes, semper vitia ipsius dissimula, peregrinationes tuas ei communica, laudes ab aliis ei dictas refer, et omnia insusurra auribus, maxime ea, quae a superioribus dicta, nunquam autem vituperia et vitia illius, quomodocunque petierit, manifesta, atque si urgeat, ne videaris diffidere, saltem levissima, aut quae ipse de se alias etiam dixit, refer: talia enim acrem sui memoriam post se relinquunt, quomodocunque dicantur, maxime si nimium de vero trahant.  

Per alios, et in alienis literis eum crebro saluta, saepe ipsi scribas, sententiam ei contrariam nunquam tuearis, aut premas, aut si promere ausus es, permitte te ab illo instrui, et ab eo dejici, et dejecisse dissimula.

In dandis titulis esto liberalis, et alacer ad obsequia nunquam futura: Per vitia nulli placere stude, imo nec per eas species, quae cum tuo statu pugnant, ut si sis Ecclesiasticus, a nimiis jocis, scurrilitate, haustibus magnis etc. tibi tempera: haec enim et si amorem in praesens comparant, tamen in contemptum, ludibriumque ducunt, imo acria, etsi non statim, odia conciliant.

Ideoque etsi aliquando expedierit esse extra virtutes, sine vitio tamen id fiat.  

Si ad aliquem venias, primum intellige, qui gratia apud loci Dominum potiantur, qui factione, dicacitate, illorum gratiam omnibus modis demerere, quia multis usibus futuri eorum poteris consiliis in rebus promovendis uti, quia tales, dum dant consilium, partem in se curae assumunt.

Si de aliquo te vindicare velis, ipsis suspectum fac, et eorum invidia tuam causam feceris.

Nullum scelus a Domino admitte, ut tibi perpetrandum imponat: nam licet illi futurus sis gratus in praesens, deinde tamen, ut exprobrator aspicieris, et censeberis in Dominum id posse facere, quod facile ejus jussu suscepisti, tanquam venalis fidei, et virtutis homo, aut saltem cum facti praemio statim discedes.  

Literas aliquas scribe honorificas de tertio, et permitte amitti, et intercipi, ut ad eum tertium deveniant.

Multi judicant ea, quae sibi grata sunt, etiam aliis grata esse; ideoque ea faciunt, tu prudentius explora, quid illi gratum, vel ingratum sit.

Appella fratres, etiam te minores, eosque honore praeveni, dummodo sint ingenui.

Nulli res gratas ad satietatem exhibe, nauseam accipiet, sed plura ostende, quam des, relinque, ut desideret: Idem sit in ludo, colloquiis etc.

Nihil mutuo ab amico petas, nam si nequit praestare id, quod offendit, te oderit, vel si illibenter concedat, aut res non integras receperit, aegre feret.

Nihil ab amico emas, nam si caro vendiderit, tu laederis, si vili, ille.  

Minimos illius famulos bene habe, alias sensim amici animum avertent.

Hoc in conviviis hospitalitate observes: Confinge secreta, et tanquam secreta concrede, etiam ea, quae de officio illius sunt, ostende te singulari curae habere.

Cum mancipiis si familiariter agas, contemnent, si ira, oderint, si dulci gravitate, venerabuntur.

Cum ingenuis, benevolentia, amore, comitate agendum est, ad humilia obsequia, extrema demissionis indicia, ut ad oscula pedum, non admitte: avaros, quoad genium mancipiis annumera.

Gratiam Populi si quaeres, promove promissis illorum commoda, quae singulorum utilitatem attingunt: his magis, quam honestate moventur.

Ad mensam inferiorum invitatus accede, nil reprehende, civilitate omnes vince, salva tamen gravitate, verbis saltem liberalis esto.

Cave, ne quid illis invitis, rerum subtrahas, et tibi aggreges.  

Compatere, solare saepius, et per partes beneficia exerce.

Nil contemne, sed potius lauda.

Si contradicere opus sit, non objice illis imprudentiam, imperitiam, sed potius laudatis illorum rationibus, bona intentione etc. ostende incommoda inde secutura, sumptus etc.

Ostende te semper propugnatorem populi immunitatum.

Speculare amicum, cujus gratiam vis comparare, an scilicet armis, an scientiae, an clementiae, an feritati sit deditus.

Intercessor esto rarus: nam quidquid aliis propter te fit, tibi praeripitur, nec gratia salva manet. tu autem tibi serva Principem integrum.

Nulli secretum alterius pandas, illi deinde vilis eris, si scelus imperat, moras trahe, et de modo te excusandi cogita, morbum simula, equos ablatos etc.

Famulos ejus, cujus amicitiam quaeris, habe prius amicos, auro etiam corrumpe, si opus sit, pertrahent et illi Dominum.

Quomodocunque profeceris in gratia, non secus illam habe, quam si illam per mille officiositates adhuc quaereres: acquisita enim tenere vult tractari, ne amittatur; imo officiis ali.

### Nosce Quis Sit Amicus Alicujus

Lauda aliquem, si alter tacet, non erit amicus, vel si rem alio divertit, vel languide et coacte loquitur, si minuit, si non constare sibi dicat, aut in aliarum laudum partem derivet: Item si sit conscius facti laudabilis, te illud referente nihil apponat ad id, quod possit corripere.

Item si etiam fortuitum casum esse dicat, aut id eventum nimia Dei Providentia, et extollat alios, paria, et majora fecisse, aut consilio id factum esse alieno.

Literas amici nomine ad eum finge, in quibus petat aliquid sibi concredi, patebit animus propensus, vel adversus.

Eum amici nomine saluta, vel de eo adversa audisse dic, et quid apponet his videbis.

### Aestimationem et Famam Sibi Comparare

Nunquam esto certus, quod aliquis sit secretum servaturus, si coram eo aliquid licentius, aut confidentius agas, aut dicas, nec de puero, nec de servo id crede, imo ex hoc actu de te formabit judicium, atque talem aliis describet.

Nunquam tibi promittas, quod aliquis tuam actionem dubiam sit excusaturus, imo in pessima trahet, ideo nil tibi, vel uno spectante, indulge.

Non referas, quomodo alias fueris diffamatus, vel injuria affectus, nam sic te magis diffamas, et erunt, qui approbent.

Non valet hic illud Bernardi: *Excusa intentionem, si non potes opus*, ut dicant casu, aut inconsiderate peccasse, vel te tentandi gratia, ad malum sollicitasse.

Aliquando confidentius, maxime garrulis, secretum confide, ac roga, ne illud aliis detegant, scilicet te plurimum posse apud Potentes, habere cum aliis correspondentias etc.

Deinde vitando aliorum conspectum ad tales Potentes scribe literas, obsigna, et ostende, quas deinde combures, rescriptiones finge, quas tamen incautius custodi.

Quod audiunt aliqui confuse, etiam et ipsi confundunt.

Ideoque, si quid tale contigerit, bene legendum.

Depraedica, te nulli unquam nocuisse, si pro aliquo, certe pro hoc, coronam a DEO dicte expectare, et affer exempla in momento ficta.

Quicquid in publicum proditurum est, (esto sit minimum,) perfectissime agas, quia ab uno actu saepe dependet opinio aeterna.

Nunquam plures res simul agendas suscipes, quia nulla ex eo gloria, quod multa facias, sed si unum tantum excolatur.

Testor experientiam. Iracundis, Potentibus, Cognatis semper cedere decet, imo et utile est, simula demissionem animi, candorem, liberalitatem, hilaritatem lauda, gratias age, promptum te offer, etiam non meritis.

Initia rerum summo consilio et labore agenda, et cum omni certitudine successus, et qualiter prima, taliter omnia, et fama semel parta errores ipsos in gloriam coalescent.

Si quid tibi in officio incumbat faciendum, nullis precibus id suscipe, per quod intentio tua minuatur erga debitum opus, certus etiam esto, respectum minui, quamvis tot et tanta feceris, tot curis distractus fueris, si tuo muneri vel minimum defuisti, imo vel eo ipso, quod ea susceperis.

Si tractaturus es negotia, non admitte socium, qui sit idoneus, et plus quam tu exercitatus in illis.

Si aliquem es aditurus, non habe tecum eum, qui sit acceptior.

Si mutaturus es officium, non succedant notabiliter meliores.

Ea, quae domui tuae decora sunt, sine typis mandari, obtrectatione inpraesens spreta, nam quacunque veritate, obsequioque scripta fuerint, olim verisimilia legentur.

Sermones autem loquentium, aut cum iis, aut ante eos intereunt.

Scientiae opinionem sic tibi facies: Ex scientiis historicis, quaecunque habere potes, in unum libellum refer, et cum quovis mense per otium relege, sic omnium rerum species tibi imprimes, et ubi opus erit, notitiam ostendes.

Formulas respondendi, salutandi, loquendi, et quaecunque subito fieri debent, habe plura parata.

Quidam se nimis extenuant, ut inde extollantur, vel ut fortuna ferri, non curis; ingenio, non labore videantur; se negligere, contemnere incipiunt, vel saepe persuadent, ut habeantur pro inertibus, et imbecillibus: tu sine, ut hoc religioni addicti faciant.

Nunquam juxta totam potentiam age, ut credaris nihil amplius posse agere.

Quae per servos agere, corrigere, punire potes, per te non agas, majora tu fac.

De incertis non disputa, nisi scias te certo victorem.

Si convivium instrues, communica fortunam famulis hospitum, garrula plebs est haec, ad infamiam potentior; unde beneficium debet oculos implere, ne alia speculentur; similiter liberaliter agas cum barbitonsore et meretrice.

### Tempus ad Negotia Augere

Quae sunt minora, per alios expedi.

Ordinem tibi exactum praescribe, quem nullatenus transgrediaris, et minimas partes temporis minimis negotiis tribue, nec in ullo negotio diutius, quam sufficiat, ut honeste expediatur, moreris.

Si sis fatigatus negotio, nil amplius attinge, sed honesto lusu cum commotione corporis te excita, et plura, et facilius brevi tempore deinde perages, vel saltem tale assume negotium, cui sine labore sufficias.

Quae negotia per aliquot dies trahi debent, melius in unum separabis, ut expedias.

Non admitte ea negotia, quae parum lucri habent, aut gloriae, et multum laboris.

Negotia inutilia, et quae multum temporis petunt, in gratiam nullius fac.

Cum artificibus per te ipsum non agas, nec rem oeconomicam tracta, nec hortos, nec aedificia: haec enim plena sunt laborum, et curam ex cura trahunt.

### Gravitatem Acquirere

Occupationes congruas agendo, ut si Praelatus, arma non tracta; si Nobilis, Chiromanticam artem; si Religiosus, Medicinam; si Sacerdos, ut sis lanista cave.

Non facile promittas, aut concedas; non facile rideas, non statim aliquid conclude, conclusa non muta.

Oculos non defige in alterum, non jacta nasum, non corruga, non esto tetricus, gestus raros habe, caput rectum tene, verbis paucis et sententiosis utere, habe passus non nimis diductos, omnia membra decore compone.

Nulli fateare te aliquid amare, aut odisse, aut timere.

Vilia negotia non per te, sed per famulos agas, nec de illis loquaris.

Cum in mensa es, aut lectum intras, aut deseris, nullus adsit.

Paucis esto amicus, raro age cum ipsis, ne contemnaris.

Non in quovis loco sine delectu colloquium instrue.

Subitam mutationem in moribus, ne quidem in melius adhibe, item nec in vestitu, victu, splendore etc.

In laudibus et reprehensionibus a nimiis exaggerationibus abstinendum, sed proportionate ad materiam judicandum, ne gravis nimia exageratione sis.

Affectus nimios, ut oblectationes, admirationes etc. rarissime fac manifestos.

Etiam in intima amicitia pietatem prae te feras, item cum confidentissime agis, de nemine queraris, neminem accuses.

Res multas non imperes simul subditis, et quas exequi nequeant, quia discent contemnere jussa aut poterunt ostendere imprudenter imperata.

Leges aut nullas feras, aut paucissimas.

Non facile irascaris, nam si deinde facile placaberis, levis haberis.

Si quid publice dicturus es, praemeditate, et e calamo dic.

### Legere, Scribere

Si quid scribas in loco, quem multi adeunt, erige chartam scriptam, veluti eam describeres, haec omnibus pateat, et ea quae vere scribis, jaceant, et ita tegantur, ut sola linea, quam descripsisti pateat, et a quovis accedente legi possit.

Quae vero scripsisti libro, vel charta alia obtege, aut charta erecta propius mota. Si dum legis, aliquis accedat, statim plurima folia transpone, ne tua intentio deprehendatur, imo convenit plures esse simul copaltos, ut unus prae altero inspiciendus objiciatur.

Quod si literas scribas, aut legas librum, aliusque superveniat, coram quo si legas suspectus eris, provide, et veluti ex libro et literis rem omnino differentem propone: Ut si v.g. scribas monitorias etc. advenientem hospitem interroga, quid ad talem casum caute, prudenter possis respondere, aut pete nova, ut literas posses implere; idem fac cum pecunias numeras, aut librum legis. Scribere secreta manu tua ne graveris; nisi per zifras scribas, idque tales quae ab omnibus legi aut intelligi possunt, quales Trithemius in Polygraphia sua dedit, haec enim magis celant, si aliena manu scribantur.

Zifra, quae legi non possunt, suspicionem excitant, et interceptionem, nisi apte scribas.

### Donare, Munerari

Liberalis in iis esto, quae vides non praestiturum, vel quibus nunquam usuri sunt ii, da privilegia.

Nemo Magister suum discipulum ita doceat, ut is non speret, se posse aliquid amplius discere.

Nec parens filio suo tantum det, ut hic aut nullo favore egeat, aut nihil amplius sperare queat.

Idem est de Domino respectu famuli, unde si dentur praedia, ea sint, quae egeant Domini gratia, v.g. lignis, aqua molendina careant.

Si contractus aut inscriptio fiat, clausula apponatur, ut ad libitum Domini sint revocabiles.

Si sit aliquis communi officio dignus, et dum ei confers se excuset, nullo modo admitte, ut non acceptet; nisi de hoc palam omnibus constiterit; alioquin merita ejus notate non compensasse credetur; ut vero se excusare nequeat, tunc committe, quando administrandum statim erit, et interim absens esto, ut ille de literis quaerere cogatur, munus interea suum inchoet.

Gratia ita facienda, ut tibi nil decedat, sed v.g. poenas condona debitas in praemium, tributa nova, quae alioquin minus juste impositurus esses, exemplo vicinorum.

Quibus ipse uteris, non sint nimis sumptuosa, ut arma, equus, annulus etc. ut ea velut magnum munus tuo levi damno donare possis.

Modi donandi non sint vulgares, sed v.g. ut sclopetum dones, cura explodi ad metam sub ejus amissione, eumque jam jaculanti velut victori dona, vel de re certe dispone, vel ludo fave.

Si alicui personae gratum donare velis, non promitte, quia detrectabit, promittere enim est petere, ut se excuset, aut saltem precibus emat.

Qui suas res laudant coram aliis, invitant, ut eas petant audientes.

Ea quae praedecessores statuerunt, non facile damna: praeviderunt illi, quae tu non advertis.

Item gratias perpetuas non facile concede, quia oportebit fortasse mutari, nec amplius poteris.

Dona ne videaris projicere, neque, ut grata sint, coneris pretium intendere.

Speculare, quibus quis necessitatibus urgeatur, et quando; et si aliis benefecisti, hoc aliis non dicas; offendes, et exprobrare videberis: et si cogaris dicere, dic debitum fuisse, nec pro eo gratibus egere, aut velle acceptare.

Si quid tibi donetur, (et si minimum,) cave ne sis ingratus.

### Petere

Vide ne id, quod petis, marsupium affligat, aut multos labores exigat, idque satis fuerit amico indicare, ea re te egere: quod si sic non praestiterit, nec ad preces faciet, sed gratum pro praestitis te ostende, ut advertat eo ipso te petere nova.

Si rem gravem petiturus es, de aliis negotiis age, et velut aliud ageres, desideria explica.

Magnates caute roga, quia putant sibi imperari, intercessores adhibe, clarissimas personas, ut Prolem ad Parentem, dummodo eos non adhibebis, qui ipsa re indigent.

Tempus petendi est, dum aliquis est laetus, quod sit die festo, et post prandium, non tamen, cum dormitat, nec inter alia negotia, dum illis distrahuntur, nec cum somno affliguntur, nec multa simul petere praesumas.

Cujus causa promovendam suscipis, ut ignotum fove, rarus esto cum eo congressus, quo honesto, ac publici amore potius, quam privati moveri videaris.

Rationes ac commoda personis, cum quibus agis, propone avaris lucra ac damna; spiritualibus viris gloriam Dei, juvenibus laudes, et irrisiones a sociis.

Privilegia et schedas non petas a Domini, tarde enim expediuntur talia, sed scripta a te tempore oportuno, ut subscribat, subtrude.

Non petas ab alio, si ille afficitur, (maxime si sit tibi inutile,) aliqua rara: nam si negabit, te laesisse putabit, et oderit; humanum enim est, quem laesisti, odisse: si concesserit, te velut indiscretum petitorem aversabitur. Quia turpe est repulsam pati, nil pete, nisi de ejus obtentione certus, ideoque non petere, sed tantum necessitatem explicare juvabit.

Rem, quam amas, nemo advertat te amare, priusquam sis in possessione; ideoque vel desperationem ostende, vel sparge jam alteri esse destinatam, gratularique illi.

Si quid tibi negetur, suborna alterum, qui pro se petat, a quo tu facilius rem obtinebis.

Si quis honorem, quem tu petis, tibi praeripere velit, mittas ad illum aliquem occulte, qui ei titulo amicitiae dissuadeat, et difficultates ostendat.

### Monere

Alia omnia incipe narrare, tum ea facta, de quibus vis arguere, exaggera, reprehende, et circumstantias alias appone, ne ille adversari se tangi, et saepe audientem bonae mentis, ac letum esse iube, ac facetias immisce, et si tristetur, quaere causam, et tunc in fine alia omnia appone, de remediis etiam in abstracto loquere.

Si quis sciat, se apud te de aliquo vitio esse suspectum, eum praefice rebus arcanis, sed non cum periculo, ille ut a te amoliatur suspicionem, toto animo exequetur; ideoque expedit se ostendere interdum suspicari.

Juvenes qui sui juris sunt, et ad illicita prolabuntur, si exprobrando arguas, magis accendes, ideoque potius eorum paenitentia expectanda, vel satietas.

Si contingat vertere artes, non ex abrupto de duro in lenem descende, cum frigidis aperte agendum, timor incutiendus: cum fervidis caute et leniter.

### Non Falli

Prudentibus viris fides temperata detur, quia quae illorum praerogativas concernunt, nimis extenuant; Et quia alienam famam nimis bene interpretantur; non fatebuntur, an quispiam coram illis de te sinistre locutus sit, non a quo cavendum sit, non quibus vitiis laboret.

Idem est de Sacerdotibus, dum suos laudant poenitentes, quia de his nihil possunt, nisi bene loqui, non minus, quam Parentes de filiis.

A quo times, ne te absente, aut querelas contra te, aut turbas, aut quid simile moveat; habe illum tecum specie amicitiae, in recreationibus, venationibus, mensa, colloquio, commilitio etc.

Sic ne vicinae nationes rebellent, ubi tu implicaris alio bello, conspicuos eorum cum exigua manu, a qua perfidia timeri non possit, tecum in bellum veluti fidelissimos adduc.

Juvabit ut dum ad mensam sedes, scribis, ante te speculum sit, ut videas quae, a tergo geruntur.

### Sanitatem Conservare

Hic attende, ne sit defectus aut excessus in cibo, quoad quantitatem et qualitatem, in vestitu etc. quoad calorem et frigus.

Angustias in somno, in labore, in loco, quoad auram nec nimis altus laudetur.

Repletio, et evacuatio morborum fontes, motus, et quies sint moderata, passiones animi non effrenes; Non prope paludes, imo, nec flumina habita.

Fenestrae cubiculi Boreae potius et Orienti, quam Austro obvertantur.

In negotia seria ultra duas horas vix incumbendum; sed mediet aliquando animi relaxatio; Cibi sint bene parati, et qui possint haberi ubique.

Moderate Venere utaris in quocunque statu permanes, et id juxta exigentiam propriae complexionis.

### Invidiam Vitare

Testem non agas quia in alterutram partem impinges.

De nullo abjecto aut vili loquere, aut signa da; si perstringis dicto; perge in colloquio, veluti nihil esset.

Praesentibus aliis nullum fac singularem favorem, quia alii despectos se esse putantes, odisse incipient.

Subitum splendorem cave, quia oculos perstringit, antequam assuescant eum intueri.

Ea quae grata sunt in vulgus, sive sint vitia, sive consuetudines, accusare noli.

Si habeas authorem facti alicujus odiosi, recentibus odiis te non offeras, nec ea agas, quibus videaris, aut factum tuum probare, aut gloriari aut illudere laesis, his enim graviter augescit invidia, juvabit potius abesse, factum transmittere silentio.

Nil novi in veste, apparatu, conviviis gere.

Si leges feras, nolito virtuti diffidere, sed ut omnes uniformiter agant, compelle.

Rerum rationes, ut omnibus satisfiat, redde, sed non nisi post factum, ne impediaris.

Habe per modum universalis principii, sed valde juste, de nullo, quantum libet, bene aut male loquere, bona aut mala facta ne referas; forte erit amicus tertii, cui refers, sic impinges, et aucta in deterius tua dicta, ad eum, de quo dicis, aliquando venient: si laudes, forte minus amicus tertii erit, qui audit, et sic tibi inimicus efficietur, praestat tamen multa scire, videre, audire, et id expiscari, sed circumspecte; Offensa enim est, de se scire aliquid quaeri, unde ita quaerendum, ut ne videaris quaerere.

Cavendum est a nimia quasi generositate, quia contemni aliquis videtur; ut si dicas, te milites in sacculo habere, non quaerere etc.

Melius quam praecessores et rigidius legibus te processurum jactare noli, quia amicos alienat; etsi enim hoc jure facias, sola tamen, quae grata intelligis, intenta profer.

Nulli famulorum, aut jus singulorum in alios committe, aut cum illo ita agas, ut commune agere videaris, maxime si sit exosus caeteris, nec praemiis saltem extollendus, nisi omnibus constiterit de ejus virtute, ut sit incitamentum.

Si aliqua severitas facienda nostris sit, ea per alios, et quasi te non mandante, expedienda; ita ut si affecti queruntur, de illa minuere possis, ipsosque, qui ea fecerunt, tanquam solos severitatis autores incuses, v.g. Tribunos, quod disciplina sit soluta, ut advertant, correctione opus, et aspera quidem, non tamen modus praescribatur, ad duriora enim delabentur, quo se vindicent, et tibi erga appellantes materiam benevolentiae faciendae dabunt.

Quicunque ex duris gloriam meruerit plenam, ei adscribe illa derivanda, quia sic pleno ad te redibit alveo, et sine invidia, et hoc ipsum non fecisse gloria erit; Eventus tuos bonos, et successus ad tuum bonum v.g. refer, quasi ejus auxilio, auspicio, consilio egeris.

In successu nil tibi arroges, eadem sit conversatio, mensa, vestes, nec nisi certo modo in his fiat mutatio.

Si puniendus sit aliquis, eo perduc, ut ipse se reum fateatur, vel alteri judicandum committe, qui clam a te rigidam jubeatur ferre sententiam, quam tamen deinde lenias.

Victis non insulta, nec tuo Antagonistae, et si eum viceris, nec factis, aut dictis te victorem praedica, contentus vera victoria.

Si cogaris invidiosam ferre sententiam, ad ambiguum dicendi modum recurre v.g. pro utraque parte argumenta, pro ea tamen, quam intendis, gravior esto pro altera videaris concludere, vel praescinde a conclusione.

Si roget, ut intercedas, promitte, et simul ostende, rem non in tua manu esse, et posse forsan aliter evenire.

Si vindicta sumenda per alium, vel ignotum fiat, jube laeso veniam concedere laedenti, fugam tamen clam ei permitte, et quam primum.

Si Parentes litigant, nulli facile adhaere, sed negotia conquire, ut illis absorbearis, ita ab utraque parte habeberis excusatus et neutra te sciverit non esse a se, licet neutri quid speciali amicitia exhibueris.

Nullarum novarum legum, maxime adversariarum, censearis auctor cum superioribus, et eo qui regit; rarus esto palam, facile ei levia refer, nec de ejus amicitia gloriare.

Si advertaris apud Magnates omnia posse, scito, quod quidquid ab iis fuerit peccatum, tibi imputabitur, cura ergo, ut Dominus tua consilia videat, intercessiones acceptes, in tua tamen absentia rem aliter ordinet.

Hoc maxime Confessariis Principum tenendum.

Si tuum genus familiae, majores laudentur, alio sermonem deriva, ut hanc tuam modestiam advertant, tum laus erit secura sine invidia: si placere visum fuerit, odia nascentur.

Eorum, quae sunt grata, et favorabilia, publice non sis laudator.

Et si officio contingat te dimoveri, palam ostende tibi gratiam factam tuae paci consultum, causasque inquire, quibus id demonstres, sic nemo insultabit.

Non quaerendum palam quis hostis fuerit, aut ejus fautores, nec de eo sermonem institue, occulte tamen omnia scire intererit.

Cum illis qui sunt omnibus exosi, non age palam, nec consilia suggere.

Nunquam sciaris in consilio fuisse, in quo exosa etiam adversus inimicos credantur, licet a longinquo possis esse auctor.

Nullius facta carpe, reprehende, officia aliorum non inspice, loca, quibus alii praesunt, agros, officinas, stabula etc. et quibus possint conspicere se observari, non adi sponte.

Ex famulis, pueris, de Dominis valde caute inquire.

Vide, ne in tuis moribus, gestibus, ambulatione, conversatione, ludo, loquendi dono, ac phrasi, cachinnis, fervore, aliquid sit quod offendere possit.

Quomodocunque sis occupatus, si aliquis accedat, suavissime responde, et ostende eum gratum tibi hospitem, alia etiam occasione illum aditurum nunc excusatum habeat.

Ut bono pacis tuae consulas, multum de commoditatibus tuis cedendum erit.

Quantumcunque quis falsa incompertaque narrat, audi dum aliis refert, non corrige, nec te melius noscere ostende, et neminem jocis ludibriisque veluti contemneres, etiam inter jocos accipe, aut ita, ut advertere possit eludi vanis.

Etiamsi male succedat aliquibus, non irride, potius excusare, rogare, juvare stude.

Non agas ea in non subjectos, quae per jurisdictionem agere videaris.

### Rescire Secreta

Etiam viles homines ad colloquium adhibe, illi humanitate victi, maxime si auro manus inungas, omnia deproment (idem per pueros, sed cum periculo habetur).

Famuli inter se etiam committendi, qui ipsorum secreta prodent.

Omnibus autem fideliter serva fidem, ne confidentiam perdant; et scientia non statim examinata utere.

### Noscere Intentionem Dictionis Alienae

In primis rationes illius accipe, et inde, an id probent quod ille dicit se agere; an vero illud, quod solet, et de quo est suspectus.

Item an ferventiùs agat quàm soleat, vel remissiùs, non à se agit; vel si subitò mutat sententiam, et cum fervore, signum erit munerum acceptorum.

Si rationibus benè solutis non acquiescat, non illis modis agit.

Item si argumenta nimis elaborata, subtilia, quaesita, ac contra naturam, vel futilia, et tamen causam ferventer agat.

Si diversis vicibus idem promovendo diversas rationes allegat, prioribus neglectis; quia quae non ex nostra mente loquimur, eorum obliviscimur.

Immitte aliquem, qui titulo amicitiae cum eo agat, ac confidenter de causa expostulet, tum omnia alia prodet.

### Offensam Vitare

Si alicui difficiliorem in re aliqua praestanda te exhibuisti, vel minus liberum, cave, ne intra quantumcunque tempus in simili materia, quantumcunque inferiori, aut pari te liberalem exhibeas, quia aut diffidentiam erga te, et inter illos odium excitabis.

Nunquam rigorem augeas erga eos, quibus praees, nisi simul et favores; quia vel in odium, vel in contemptum abibis.

Si autem utrumque auxeris, amorem miscebis timori.

Si aliquid novi incipias, quod aliorum oculos laedat, aut Principem, ad id duc, ut sub exemplo sit culpa, et multitudine invidia mitescat. Si credaris esse odiosorum consiliorum auctor, aliqua bona in vulgus fac palam, ut quibusdam tributa, poenas, etc. mitesce, maxime iis, qui accepti plebi. Si aliquid insolens meditaris prius cum Theologo etc. clam conveni, et in tuam partem pertrahe, ut publice idem tibi suadeant, promoveant, imo cogant. Leges novas impositurus, ostende necessitatem, ac cum prudentibus de eo statuendo delibera; aut saltem sit fama, te eorum consilio usum, et sic prudentior; tunc rejecto consilio, alia tuo arbitratu imponas.

Nemini uxorem, famulam etc. procura, aut certum vitae statum suade.

Executorem testamentarium cave ne agas.

Si sis in comitatu alicujus, dum ille familiam suam ordinat, imperatque, adesto quidem, sed non modos suggere, aut juva. Contingit, ut si quis ad locum novum veniat, veteres, quoad personas et mores liberius extollat, tu esto cautus in communi errore.

Esto, sentias contrarium, sequaris sententiam laxiorem, sive in rebus conscientiae, sive in aliis, tamen strictiorem praedica. Coram nemine te ostende apud superiores quidquam posse, aut praestitum favorem, sic coram nemine in ulla confidentia tuum sensum de altero aperi.

Superiorem delinias semper lucro, in quocunque officio fueris, potius sis in subditos aliquantum aut saltem apparenter laxus, quam strictus. Si quem putatum amicum de te sinistre loquutum audieris, ne exprobra, inimicum efficies, qui hactenus indifferens erat.

Ne velis omnia Magnatum secreta scire, si contigerit aliunde vulgari, te suspicio premet. Si quis gratam tibi rem praestiturus, venit, e.g. gratulari, salutare etc. gratissimum tibi ostende, alias evertes in posterum.

Si quis verbo, aut facto promisso non steterit, non exprobra, nil lucraberis nisi odium. A Domini, quantum potes, vinci in ludo te sine, in quo semper de gloria, de nullo tuo damno agitur, sic fortis es, si alios homines viceris, etsi solo Domino vincaris.

In quacunque fueris familiaritate Domini, nunquam reverentiae et submissionis obliviscere, alias putabit familiaritatem parere contemptum. Non jacta, te pertraxisse aliquem etiam volentem tuo consilio in tuam partem, magis in posterum resistet.

Non insulta malo eventui illius, qui tuo consilio non paruit, potius eventum in executore excusa.

Jactanti se de opibus, robore virium, dexteritate saltus, consilio, auxilio, te fuisse no publica: secretas monitiones no suggere: si nosti ignorantiam, simula: si autem a majore sis injuria affectus, non solum non quererere, sed nec te laesum advertat, quia quem laeserunt, oderunt.

Dona vel minima veluti summa, si a Domino, depraedica, eate summe amare jacta, ostende.

Dignitates toto pectore recusa, nec multa in te conferantur, quae multum nitent, et parvam utilitatem afferant.

### Animare ad Aliquid Faciendum

Animabis hoc modo. Damna, quae intermissurus, in te recipe, et praemia propone.

Sic Dux ante conflictum jubebit proclamare taxas vulnerum, qui tale et tale acceperit, et damna in rebus se refusurum sarciniis; interea castris imponat acre praesidium, ne militum animos solicitudo distrahat.

### Prudentiam Acquirere

Ut plurimum sileas, et aliena consilia audias, et bene apud te expendas.

Attende ne passione amoris abripiaris.

Non nimium tua aestima dicta, facta.

Inutilibus rebus non occupare, et quae nulli in posterum usui, denique alienis negotiis te non implica.

Aliis gloriam factorum, etiamsi illis attuleris grande monumentum, literaliter transcribe, redibit illa ad te, et quidem cum foenore, id est sine invidia.

Iram cave et vindictam: Cum alienae virtutes narrantur, libenter audi.

Raro ad rara mirare.

Consilia raro da.

Nihil facias ad aemulationem.

Lites vita, etiam aliquando cum tuo damno, res tuas quae sunt pretiosae, aut facile petendae, nemini ostende.

Si aliquis te ad aliquid faciendum impellat, vide, ut se in partem periculi offerat.

Si hortatio, petitio, et similia habenda, et negotium aliquod suscipiendum, lege prius, et quaere judicia, in Historiis similes casus, ut informeris.

Legendi subinde Rhetores, illi enim suggerunt modos invidiam excitandi, retorquendi, excusandi, minuendi etc.

Debet quaeri ambiguitas, quo ex nostra dictione utrique parti fiat quidem perspectum, nihil autem conclusum; cogit enim ad hoc aliquando necessitas; qua arte juxta Nazianzenum Aristoteles suas opiniones conscripsit.

Hoc genere utere in libris, in odiosis literis, consiliis, pro utraque parte rationes per modum discursus formando, cui vero adhaeres, aut adhaerendum sit, minime declarandum, de hujus quidem loco digressio fiet, vel amphibologia, optando, apprecando, aut affectum tuum per aliquem modum Rhetoricum declarando; sine te admoneri, etiam de falsis, nec te excusa, quia nemo deinde monebit, sed potius omnem affectum ostende, quae usui; quae inutilia dicet, sine transire, aliqua etiam fatere.

Exerce te in hoc, ut semper pro utraque parte rationes possis dare; ad hoc lege Rhetorum modos, et Apologias.

Si Sis legatus, et cum hoste agas, quicquid ab eo muneris acceperis, Principi tuo perscribe, ut extra suspicionem infidelitatis habearis, et hoc ipsum aliis casibus applica.

Legatum eum non mitte, qui te aversatur, quia contraria consilia dabit, et ipse dominare ambit.

Consiliarios saepe mixtos habe, (temperatos enim invenire rarum,) frigidum unum, alterum igneum, lenem et asperum, consule, sic ad optima consilia devenies.

Semper attende, versus quam partem fortuna flectatur, aut flecti possit, etiam minimos Principis servos, et etiam majores pro te habe.

Habe singulis, aut certis diebus horas, quibus praecogites, si hoc vel illud acciderit, quomodo agendum.

Circa famulos, amicos, habe diarium, cujus folia singulis attribuantur distincta in quatuor columnas.

*In prima* nota damna accepta ab illo, quoties officio defuit.

*In secunda*, quid illi contuleris boni cum labore tuo.

*In tertia*, quid ille tibi praestitit.

*In quarta*, quid ille a te incommodi acceperit, et quos labores extraordinarios; sic in promptu contra querelas, et gloriam, habebis omnia.

Ex his regulis singulis diebus in colloquio practica.

Juste aut injuste a superiore correctionem acceperis, semper coram aliis eum excusa, et bona de illo loquere.

Quantum fieri potest, nihil scripto alicui promitte, maxime foeminis.

Erga quod maximo affectu, et appetitu traheris (si potes) vita potius, vel saltem consultissime ei adhaere.

Tua, et si sint firmissima satis, nunquam obest, magis firmare, quantum fieri potest, et supra tuam actionem postquam ea transiit, et supra alienam te reflecte, quid illi defuerit, quando capi potuit, quando melius institui, etc.

### Caute Agere

Duae sunt cauti viri partes, *cauta confidentia*, ut dum coram amicis in custodia agitur, cum tamen multae ideo sint amicitiae, ut decipiant: nulli fide, nisi suspiceris.

Altera est quaedam *Generositas*, qua nolumus indiscriminatim verum cuique dicere, errores aut mores corrigere, cujus quidem rei species simulationi praefertur, haec utilis est, ipsa vero vix indemnis fuit.

Nulli secretum concrede, quia nullus est, qui post horam hostis fieri non possit.

In hilaritate vitae nihil agas, errabis, aut proderis.

Non praesume, quod aliquis tuum factum in bonum interpretetur, vix enim tales interpretes in mundo sunt duo.

Literis nil committas, quod a tertio legi nolueris, imo ejus laudes pone, ut ad ejus veniant manus.

Si advertes aliquem ex te volentem notitiam rei extrahere, ac fingere se scire, non corrige errantem.

Vitia aliena aut dissimula, aut excusa, affectus tuos claude, aut contrarios assume.

In quantacunque amicitia cogita odium; in fortuna adversitatem.

Victor si sis, in nullo casu nobilissimos captivos hosti redde, ut fortuna vertente habeat hostis, cur ad tibi parcendum cogi possit.

Imo et hostium Ducibus fac beneficia, conservando aliquem cum eis correspondentiam, nisi necessitate premaris inexcusabili.

In speciem nihil age, nisi promptum sit rationem reddere, quia homines eam non expectando, tua facta damnabunt, ita nunc vivitur, ut certae virtutes damnentur, ne dum dubiae.

Inferiores, et famulos, si a te quippiam petant, jube scripto relinquere tibi, ut melius omnes circumstantias inspicere possis, ipse tamen responsa non nisi oretenus expone.

Si cum aliquibus converseris, ubi periculum est, ne in verbo capiare, protestare te multa joci causa dicere, imo saepe contraria aliqua tentando, in aliis connivendo; et hac ratione si aliquid incautius acciderit, excusare poteris antea protestatum fuisse, te non raro quaedam joci causa dicere.

Si ludo, venatione, et Venere violenter obtrudaris, et ab affectibus abripiaris; iis prorsus interdic, alias multa incaute es commissurus.

Cum infantibus, senibus, duris, et iis qui sunt labilis memoriae, insuper cum Tyrannis coram testibus ut plurimum age. Mandata scripto accipe, pete.

Consilia hominibus ferocioribus, impetuosis non da, ab eventu judicant; ubi credibile est, te observari, paucissima loquere, facilis in multis lapsus.

In omnibus observa vitia, ac virtutes; ut si opus sit, in alterutram partem declinare possis: erit hoc armamentarium ad multa et utile.

Valvas fenestrarum ad intra habe, et qua parte fenestras contingunt nigra sunto, ut non dignoscatur, clausa fenestra sit nec ne.

### Hospitem Ingratum Expedire

Cum famulo habe condictamen, ut ubi signum à te acceperit, te vocet, veluti summa negotia urgentia, auri insusurrando, vel tabellarium cum literis immittas, vel damna facta annunciet, vel inter subditos turbas, à medicis tibi prohibitum loqui, bibere etc. Equum stratum adduci cura, quasi discessurus sis.

Detur avena equis, sed lupina pelle prius agitata.

Detur stabulum, sed ubi lupi cadaver sepultum.

Detur cubiculum, sed in lecto ad hoc de industria facto fenestrae, et ubi pluerit, aperiantur. Caminus occludendus, ut fumet, fornax initio succendenda.

### Conversari cum Aliis

Nosce te, ex quibus sis.

Aliqui sunt, quorum discursus initio nulli grati, sensim dulcescunt, et prudentia non statim quasi e vestibulo prodit.

Alii, qui statim prudentes, docti, sed longiorem moram afferunt, et turpiter, aut in judicio, vel consequentia delinquunt.

Sic ergo congressus tuos attempera: Si enim e prioribus es, raro esto in colloquio, sed longior; si e secundis, esto frequens, sed brevior, ubi gratus haberis.

Hospes rarus esto, ne vilescas; Materiam eam colloquiis absume, qua quem scis affici, cum quibusdam de imaginibus, cum aliis de armis, de poesi etc. laudando.

Non agas, dum aliis negotiis distractus est, quia tunc tibi minus attendet.

Cum Melancholicis esto gravis, cum Cholericis bellax; et patiens, si sis inferior.

Gravitatem non affecta; cum docto, aut negotii experto, paucis verbis nec multas rationes congere, sicut e contra apud rudes.

Adverte tempus, an sit alienum; Eos qui factione aut gratia praevalent, quibuscunque modis tibi studeas reddere amicos, in occasionem omnem intentus esto, praemeditando v. gr. si quispiam te in aliquo congressu constringeret dicto, concipe quodammodo aculeum simulandi, pacate verbis respondere, et certo tibi persuade, te talem exterius proditurum, qualem te interius formaveris.

Si de tertio loquendum sit, nomen ejus sileatur, imo locus, tempus, et omnes circumstantiae, ne forte transiens si audierit, conjicere de quo sit sermo poterit; quibus difficulter creditur, et habentur pro fictis; esto sint verissima, ea nunquam iterum proferas.

Cum omnibus reverenter, ac si superiores essent, age.

Sinceritatem in iis exhibe, quae si evulgentur, aut non damnum tibi allatura, aut laudem, v. g. virtutes concreditas, et non fictas.

Cave cum iis conversari, qui se tibi ad omne facinus venales, et faciles exhibent, quia et contra te erunt.

Vita furiosos et desperatos, quia cum illis agere, res est plena periculo.

Cum Principibus semper verbis parcior; malunt illi audiri, quam audire.

Philosophum hic age, non Oratorem, utcunque sint familiares, esto reverens.

Senibus da primas sedes, patere monita, lauda, et venerare, nam prompte accusant.

Gloriabundos lauda, venerare, inter rudes conditionem lege.

Cum multiloquis, qui omnia in ore habent, rarus esto.

Diligenter, quod aliquis amat, lauda, quod oderit, vitupera, contrarium, etiam inscitus agendo, offendes.

Quando cum singulis agis, agas, ac si amicum illum, et non alios haberes amicos.

### Jocari

Nil obscoenum dictis, factis inferes, (hoc enim est scurrarum,) nec alia exprime, ut aves, aut animalium voces. Nunquam jocus vera, et quae alter erubescat, defectus naturae, aut morum, contineat, quia acrem sui memoriam relinquunt. Non etiam casus adversos alienos, praesentis, nec absentis referas, audiendi hi sunt, non dicendi.

Pro honesto et amato colloquio legendi sunt Authores, qui eventibus res plenas narrent, imo Poetae, ut condiscas affectus miscere.

Descriptionis cum nomine nunquam liberius agas, aut aliquid reprehensibile committas.

### Insidias Eludere

Cum amico litem simula, ut ille veram litem suspicetur, animum prodet, et ea volet uti commoditate; tum subito vinctis amici viribus inimico subsiste, et obsiste; valebit et contra latrones in via insidiantes, vel in aliis, ubi scis esse insidias aliquas; relinque te et progredere ubi insidiae contra te movebuntur, fuge, et eos induc in insidias.

Et, si a potente structas, in verbis dissimula, ne in apertam viam erumpat, sed mediam viam in responsis quaere, ut nec in plagas incidas, nec te dolum advertisse ostendas.

Si aliqui te inducunt ad aliquod factum, ut in eo laedaris, ostende, te id prono animo facturum, et ad illud te praepara, nisi sit difficultas in mediis comprehendendis; et interim a re ipsa aliud oppositum intende.

### Pecuniam Acquirere, Retinere

Modica dona non contemnas, et dispendia adverte, nec in iis sis largus, ut partes panis, ciborum, circa equos avenas male abire non sinas.

Cum bonis Oeconomis conferas, et ab iis industrias addiscas, cogita, quid ex agris vendi possit, quid plantari, elaborari, et pro eo opifices adhibe. Noveris totum tuum proventum, notos semper respice.

Si expensas facturus es, praecogita prius, quibus id modis tantundem recuperare possis, ut nil decedat, ut si quis strenuis militibus statuit, e.g. quatuor millia scuta, dare.

Prius indicet poenas pecuniarias pro aleatoribus, et similibus vitiis, ut ibi refundatur largitio.

Res utensiles, quae usu pereunt, vel pretium perdunt, pretiosas non habe, sed praecise, ut tuo statui sufficiant, ut vasa argentea, in quibus magis opera, quam pretium aestimatur, quia si necessitas fuerit, parum pro iis redisti. Dispensatoris fallaciam sic deprehendes, si postquam dedit rationes veluti oblitus jusseris eum, ut post aliquot horas e memoria dicat eadem, dissonabit, si falsa sunt.

### Honorem Obtinere, Conferre

Svade inprimis, necesse esse, honorem conferri, qui talis sit te ipsum per circumstantias describendo.

Tum vero primum ab eo te excusa, veluti fueris in ejus possessione in hoc gradu, in quo es.

Consiliis bonis et claris stude, et multa fac, quae in vulgus grata: constructiones publicorum aedificiorum, erga inopes, et ea quae per non aucta subitorum censa fieri possunt.

Tuis talentis et condignitate ad quaecunque munia nil fide, quasi tibi necessario debeant conferri, ac nullus sit aeque idoneus, quia malunt indignis, quam talibus conferre: Sed ita age, atque si mera gratia Patroni obtinenda essent.

Officiis praeveni, obsequia promitte.

Intercessores adhibe; Occasiones serviendi non promitte vacuas: Te extenua, et palam indignum dic et gratias summas acturus.

Si officium quod habes, potentem requirat, et nemo te sit potentior, ne a te transferri possit, omnes illius proventus in perpetuum dilargire, ut ad illud quisque debeat ferre vires, non invenire, et sic penes tuam domum manebit.

Semper altissima appetere optimum est, ut si studeas, tantum stude, quantum potes, etiam spreta illa jactantia ingenii, quam aliqui docti in studiis volunt videri.

Si virtutes petis eas in alto gradu, dignitates quam maximas potes assequi, unde, et in omnibus locis te securissime colloca.

Administrationes bonorum non dentur perennes, sed ad triennium, ut qui bona auxerit; res pacatius gesserit, in eodem munere confirma, ne securitas socordiam pariat.

Dum fortuna favet, ea utere, quia facile fugit.

Dum es in amore, pete, quae potes; simula mansuetudinem, iram, praemia, honore praeveni.

### Petitioni Respondere

Non statim nega, sed discursu facto; et si semel negasti, ne sis levis, non nisi ob graves causas concede; negaturus aliquantulum cogita, deinde dolorem finge, vel literas ad te venisse, vel dolore nunciatum, ad quod oportebit habere famulum infucatum, ut signo facto faciat, ostendat gestu et verbis, quod illi satisfacere non possis; lauda petitum ejus, et si persistat petendo, ad deliberandum assume, quomodo tuo affectui erga eum satisfacere possis; commenda famulo prius instituto, ut exequatur, docendo eum modu faciendi, instituendo, ut veluti sua curet; si ad alterum remittis, ne nihil petenti praestet, ostende illi modum, quomodo eum accedere possit.

Plebis est ingenium impetu volare, mori, languere; unde si injusta petat, non statim nega, sed splendidis rationibus, et aliquibus gratiis differ, si vero aliquid gratum sibi desideret, ne morare; aut defixent, aut in contrarium ibunt. Sine odia alicujus tibi velut accepta, in hac ita non sunt falsi sicut in amore. Si alicui munus non potest negari, tale concede, quod sibi periculum infert, et non turbet homini exercitus administrationem specie honoris in aula retinendus est invenienda sunt munera honoraria, ut in munerando sumptibus parcat, ut olim apud Romanos Laudatio.

Laurea Armilla etc. nec minus his speciebus ducentur animi virorum, quam muneribus. Habe statutum anni tempus aut saltem intra triennium circa famulos descriptum Catalogum, per volvas dum ex officiis aliquos dimoveas, aliquos altius attollas, munera distribuas, etiam alicui petitioni aurem praebeas. Promulga si quis per se ipsum rogabit concessurum, et negaturum illi, si per alios curet, in posterum omnia negentur.

### Affectus Quosvis Assumere

Confice tibi exempla affectuum ex Poetis.

Qualia habet *Palatium Eloquentiae*, et quibus indigeris, ea tamdiu age, donec combiberis.

Nulli etiam amicissimo concrede te, id simulabis facere, et non minus vultum ad affectum fluxum, quam verba habeto; non pauciora ex facie leguntur.

Ipsam tuam timiditatem victam habe, ut rei conscius non minus animose, ac in similibus agas.

### Convivari

Ut tibi consulas ea plurima cura, quae servari possunt, ut saccharata vel ex cera figurata, fontes, montes, musica sponte sonans, item ea, quae exigunt pretium, tam tamen sunt, ut stemmata eorum, quos tractas, expressa sera pellibus indutae candelabra in mensa teneant, potus varie colorati, et iidem diverso odore, sapore veluti transvectitii invecti, item vina artificiosa, qualia *Arnoldus de Villanova* describit.

Flores, coloratae lactucae, ova ingentia ex pluribus composita, et aromatibus condita, candelae ex glacie ardentes, ignes odoratos, montes evomentes, fontes respergentes nives, et fructus fictos odoratos, vel in ipsa arbuscula poma, mensa allata, quae omnia levi sumptu in tuo horto crescere possunt.

Ipsa etiam oleta veluti peregrina coloribus, et imbuta saporibus proponas. Poma in lagenas, et botros, carnes variis modis paratas, ac raris, de quibus *Plurima et Apicius*, quia in mensa non quod laudabile, sed quod rarum aestimatur.

Item cancros vivos mixtos coctis, carnes cum ossibus e farina factitias, pisces ex carnibus in formis ligneis expressos, suffusis syrupis loco jusculi. Rotula ex glacie facta, qua sponte concidat.

Res aliquae, quae sponte colorem mutant, appareant, dispareant, caseos varie formatos, et temperatos, vasa etiam, in quibus feruntur, possunt e.g. fictitiis, gemmis fieri.

### Damna Vitare

In vitiis minimis attende, factoresque sui statim tibi indicent, unde quid damnosum immineat, ut non expectetur necessitas, donec acciderit, et simul suggerant rationem illius occurrendi, observanda rerum emendarum et vendendarum ratio est periti circa ignota consulendi.

Singulis septimanis villicus det rationem factorum etc., sit unus, qui omnibus in quietem datis domum perlustret, an omnia clausa, qui absint domo.

Si fueris in aliquo officio, singula data et accepta, utcunque Dominus benevolus fuerit, candidissime in rationes referas.

### Agere Novum Quid

Initio quatuor praecogita.

Primum erit, num tibi utile, an magis damnosum.

Secundo, an tibi dotes natura suppleant ad hoc.

Tertio, an conveniat hoc tuo statui?

Quarto, si sis in pretio ibi, ubi eligis.

### Stipulationem Non Perdere

Si deponens aliquid cum aliquo certando de eventu alicujus rei, simul cum altero tantundem depone de contrario ejusdem rei eventu, et sic nil perdis.

In contractibus tibi onerosis appone conditiones indeterminatas, quae latius et strictius possint explicari, v.g. dedita urbe omnia te servaturum, si nullus motus excitetur, non adde, publice, an privatim a tuis, vel aliis, si opus fuerit, et rei aequitas petat; pacta rejicies.

In promissis, si hoc vel illud ad meam contentationem feceris, etc. facile erit ostendere defectum.

### Errorem Tegere

Si contigerit verbo labi, aut quid inconsultum agere, finge te subito dixisse ad aliorum judicium explorandum, vel quasi aliud exprimendo dixisse, arride veluti obtento, aut dole veluti non obtento fine. Si aliquid ignorans erraveris, a nullo ita exquire ut te advertat nescire, errasse, idque praecogita quomodo veritatem quaereres, vel pete sensum alterius quid in tali casu faceret, tuum interim premendo ne advertaris nescire.

Si oblitus es alicujus dicti (id non simulantibus evenit), cave ne contrarium casu dicas, unde praecipua capita quae dixeris annotasse expediet.

Confundendo alios summe cautus esto, nam aut inscitiam tuam aut intentionem prodes, ideoque prius utrique provide.

### Odium Malis Conflare

Lauda eum, quem opus gratiā moveri apud eum, cujus gratiā pollet, sed ut laus in offensam Patroni cedat, addendo talia communi rumore ferri, non tuum sensum te dicere, relinquendo Apodosin, quod ille suae famae debeat consulere, et hoc ipsum intimandum quòd proximi fama periclitetur, simul firmandus, ut contemnat rumores, et vana sinat senescere, sentiat tamen ille, rem suam agi.

Vel lauda Clientem veluti compatiens ejus affectus, voce flexā, benè exaggeratos propone eorumque sequelas, dic eximium esse, sed ab hoc vitio deturpari, quod tace.

Nunquam minare, cui nociturus es, hic enim praecavebit, sed finge te imparem, nec posse, et si velles.

Retrahe eum tecum in amicitiam, adhibe commessationibus, ut incustoditum reddas, et occultos habe testes, coram quibus dic, ut aliquid proloquatur, vel in Principem etc, et erit materia delationis.

Factum hostis exaggera, quod mala sequentur, nisi puniatur.

Interim quo minus affectui tribuere videaris, deprecare poenam, sed inefficaciter, ac longè jacienda sunt odia, mores, et facta interpretando, et ubi occasio tulerit, debilitatis passibus in casum impellendus.

Nunquam plures sunt oppugnandi, sed cum aliis interim amicitia contrahenda.

Semper tuas res priùs stabili, quàm alienas aggredere, nec vindictae indulge, nec occasiones tuarum rerum agendarum negligas.

### Amicitiam Solvere

Cum nemine veluti uno ictu amicitiam scindas, nec acceptâ injuriâ veluti odio; sed reconciliatus ac ferventi quasi amore sensim dissuces, aut ut dulciter penitus solvatur subinde tu congrediaris, et si occasio urgeat, quasi per negotia breviter alloquere, mensae adhibe, ut non solùm nunc videaris amicus, quando eum ejecisti. Si de alicujus Patroni benevolentia confidere praesumat, intellige Patronum amicum, cui rei maximè faveat, quâ afficiatur tenerrimè, quam nullatenus daturus, persuade dicendo, ut eam petat, et ubi repulsam tulerit, quod tam exigua res ei negata, quasi aliud agendo exaggera.

Svade, ut ab amico res petat mutuò, quos probabiliter destructurus, ut equos pro longa via, vestes pro convivio, vel eo tempore, quo ipse indigebit; sive ergo cedat laesio, sive non, perinde erit.

Vel quascunq; alias res non designato tempore redditionis, ut sic se monendo, laborandove laedat, pudeat eum occurrere alteri, et sic amicitia sensim frigescet.

Spargatur, eum amici consiliis vivere, suis nihil posse, imò amicum domum ei negare, etiam familiae, onera indica, sic rariùs convenient et dissolventur; vel effice amico, ut concredat secretum, quod interea fac aliis innotescere, pluribus sic fidem suspectam habebit amici.

### Laudare Alios

Specie libertatis id age, te non nisi tuo judicio, ac publico bono id loqui et agere, nil magis odisse quam adulationem: Lenitas etiam ejus ac clementia excusanda, esse debitum pietatis, ut rigor languefcat; Nunquam ea apprecare, quae quidem, dum unum laudas, alios palam perstringunt, nisi forte ubi turba, ubi plurimae voces confusae.

Quare virtutem amici illaudatam relinque, vitia dissimula.

### Ne Se Alter ab Officio Excuset

Petitioni, seu excusationi dic ejus satisfacturum, quando meliori ejus bono te te non consuluisse apparuerit. Literas relinque, quae post certum diem tui discessus legantur, interim omnibus officium ejus denunties.

Si rescripserit ad te literas, nil ad eas responde.

Si oretenus deprecetur, dic, eum esse simpliciter in eo solum ad breve tempus, brevi liberandum, si videbitur, labores cumulari; ut possit ostendere merita ad invidiam alienam retudendam, tum hoc officium solis conferri, qui ad majora promovendi, quorum virtus perfecta.

### Iram Tenere

Irasci nulli properes, quia saepissime deprehendes, rem sinistre delatam, te non intellexisse.

Si quid interim ex ira facies, tibi damnum manebit.

Si laedaris, optimum dissimulare, quia lis litem generat, et pax amittitur, et licet vinces ipsum, hoc erit durius, quam vincere, et interim plura contra te excitabis.

Restringentibus quod optimum responde, interdum quod ironice aut maligne loquuntur, tu candide ad verba, non ad eorum mentem responde, et interea te aliis curis occupatum simula.

Si te in via quis aggrediatur, non nominando quidem, sed factum, de quo illi suspectus es, exagitando, tu idem factum serio accusa, et hominum talium nequitiam veluti nullo modo conscius esses, vel, simula te non intelligere, et omnia alia responde.

Si vero etiam te nominet, ita age, ac si non serio contra te, sed iram fingendo insurgeret, tum dicta jocosa appone, quae illum non perstringunt, ad hilaritatem componant, vel te simul cum illo increpes, ac si esset aliquis tertius, et plura tu, quam ille carperes, et postquam deseruerint, levioribus modis ea excellenter exagitata, ostende, quam causa futilis sit.

Si contigerit, te citra conveniens accipi ab aliquo, dissimula, et inimicitiam absconde, et eodem modo age, ac si honorifice esses acceptus.

Sic illi poenae erit illius inurbanitas, et confusioni, et errorem beneficentia compensabit.

Nobilitas tua causabitur nova, si quispiam in honores novos debacchetur, illius partes bene tuere, veteris sanguinis laudes prome, par esto ratio de aliis casibus.

Si convitio aperte peteris, ut locus dissimulationis non sit, jocosa responsa habe in promptu, vel narratiunculam, quae ad rem faciet utcunque ordire, per quam tamen paretur via profecturis aliis sermonibus.

Habe in hos casus, qui signo dato literas offerant, cum legeris, dic aliquid lepidi contigisse, ad quod fortuito spectandum evocetur.

Relinque inimico tempus, ut ipse indignitatem facti advertat, non tamen illi proponas, ne quasi ex tua parte occasio irae soleat esse, ut si quis infallibiliter intra certum tempus destinet negotium absolvere, et interim aliquid occurrat, a talibus propositis cave.

### Fugere

Aqua fortis tibi, veluti vinum adustum feratur, qua compotes, riga vestem tuam, stramine reple, ac suspende, custos te credat desperatione actum, ac neglecta custodia in alios evulgabit, fruere occasione: morbum simula, ut sedes sanguineas, *rubrica* edendo, pulsus alteratos prope cubitum tangendo, pallorem edendo, hinc pete, ut Medicus vocetur, te insomniis fatigari queraris, petes in domum custodis transferri, et secum die velle coenare, pete tibi soporifera, quae in potu hospiti propinabis. Dum fugam paras coram tuis, dic gladio te fugam sumpturum, ut si quis eorum ab insequentibus interrogaretur, spe eos dejiciat ab insequendo: cruentum gladium abjicies in via vel vestem in ripa fluminum relinque, quasi te in undas abjeceris, vel persuade sociis, ut se in tutiora recipiant, ac ubi solus eris, domum, in qua solus, concrema, veluti te ipsum exussisses; equum habe tractabilem, soleas duplicabis clavis affixas, commestibilia duratura. Nunquam de una via interroga, sed de pluribus simul, et spectante aliquo, fugam concipe, quam minime intendis; item ex civitatibus, pagis, egrediendo primum in campos, mutato habitu, pallio, visu, propositam viam regredere, si instant, qui insequuntur, dimitte equum vulneratum, et ubi in eorum manus devenerit, suspicionem facient te occisum, sine in flumine aut puteo pileum natare, ut credaris submersus esse.

Item habe tegumen equi, seu suturas amplas, quarum colorem ubi volueris, mutare possis, larvam ex membrana expressam, ex utraque parte pictam diversis faciebus, ut illas pro lubitu assumere possis.

### Punire, Corrigere

Manu tua ne crudelitatem contrahas, caedere cave, si quam oporteat bene puniri, et casus gravis desit, sic parabitur.

Prolem, et quam condonare possis, aut soleas, leviter puni, ille indigne feret, queri, ac murmurare incipiet, iterum puniendus, iterum queretur, dum veluti contumax, gravis noxae reus dabit majora poenae majoris.

Juvenes aliquando poena magis accenduntur, permittenda itaque illis quaedam, sed talia, quae cupidines expleant, non ad alia accendant, hoc est, non indigeant alia ad haec obtinenda, nec ad similia trahant.

Si aliquem e domo tua, aula officio deposueris, idque alios male habeat, sparge et palam dole, tandem te advertisse, ab eo te inclinari solitum in damna subditorum publica, et eorum, qui casum ejus obtendunt, abhinc res suas meliori loco fore; sed ut quoque possis sufficere omnibus, ad haec confirmanda fac ea, quae fidem faciant, ut si dispensatorem amovisti, per eum stetisse, quo minus solverentur stipendia, et statim cura solvi.

Justitiam administra in aliena pelle liberaliter, ubi tuum damnum non infertur, ut si tuus Gubernator subditos presserit, gratia referenda maneat, (si causa publica sic exigit) ut res repetendas sibi adscribant, saltem ex sponte ad aliquod onus se obligandi.

Si velis corrigere aliquem, cum eo ipso de remediis delibera, gratiora non habebit, quam ipse invenerit, item ipse sibi poenam statuet.

Esto in inquirendo non inimicus, dissimula cum potes sine tuo damno, et contumeliis erga ingenuos abstine; da illi literas ad certum tuum factorem perferendas commendatitias alias; Occulte prome, quae ejus poenam contineant.

Si aliquem vis ad meliorem frugem reducere, pone illum in officio, ut illum errorem corrigat in aliis, quo ipse laborat. v. g. Ebriosus ab ebriosis poenam exigat.

Si aliquis se satis humiliet, et palam, parce, ne desperatione agas in pejora, nec ad id coge, quod maxime reus recusaturus, mediocri vindictae esto contentus.

Post decretam poenam mediocrem expectari debet, si forte nova vita oriatur.

Ubi ad reos progrederis, non ostendas te ad eos viam abstulisse, ut nullus non auditis sceleribus iram acquirat, ostende, te natum quidem ad clementiam.

### Seditionem Componere

Nunquam plures, ut tecum agant, admitte, sed unum e medio sui eligant. Philosophi petunt, ex quibus causis fiat motus; si ob usuras, ipse accommoda sine usuris. Propone magna praemia, qui seditionem composuerit, modum componendae seditionis suggesserit, autores sustulerit, prodiderit. Si sit ferox populus, ante omnia per viros bonos ad virtutem componendus; timor Dei et pietas inducenda; haec sola emollient. Inventores factionum falsis rumoribus infimulandi, quod occultum privatum bonum dominationemque illorum malo et sanguine quaerant, nihil inde commodi reportaturos.

### Laudes Proprias Audire, Dicere

Providendum, ne vel in comparationem vergant, vel singulares, et si verae, quia raro satiae fidem inveniunt.

Si quis palam te laudat coram Principe, dubita, ne te clam accusaverit.

Cum maxime laudaris, adverte, ne in caveam ducaris.

Ubi omnia tua laudantur, vel pro omnibus gratiae aguntur, et omnibus ante positus es, suspectissima omnia habe.

Ne per jactantiam totum quod potes dicas, quia sic adversarium informabis.

Si velis gloriam tuam libellis, quales sint, qui panegyricos continent, divulgare, tali libello id age, qui facile ab omnibus coematur, et in variis mundi partibus aestimetur.

Ideoque authores talium praenoscendi, et tuum nomen laudesque interferant; plus enim haec te divulgabunt, quam ingens volumen, quod nullus empturus aut lecturus.

### Pacem Internam Habere

Nec destina tibi, nec in eo laudem pone, ut intra determinatum tempus omnino aliquid peragas, quia vel multa interim omittes intercurrentia non praevisa, vel si impedieris, turbaberis. Persuade tibi, non esse probabile, ut a tuis error aliquis non committatur, nil destinetur.

Querelas tuorum de te contemne; secretum vel non accepta ut secretum, vel tene.

Aliena deposita vita; cum suspectis hominibus de garrulitate non plus age, quam usitatis formulis, ut sunt: quomodo valeat &c.

Ultro nulli operam ad intercedendum promitte; si non succedat, turbaberis.

Per te ipsum res apud artifices fieri non cura.

Cum querulis gementibus foeminis, et contumacibus, nullum habe negotium.

Si cogaris ad ea loca abire, quae tibi non placent, recusa ferre tua negotia; nega et in illis age, uti aliis usibus essent destinata.

### Oblocutiones Contemnere

Laudes, et ludibria, adulationes, scommata, nullibi magis fallax genus humanum: pasquillas contrahe scriptas, et ipse lege, et legi cura, ride, sic enim desperabit Autor.

Pasquillum contra te in publicum non prode, negotia finge, si tamen prodendum est Pasquillum, domi saepius legas, et ad eum ridere discas, affectus accommodatos assumere, imaginare te interim illud irridere, objicique fingas, et ad ea responsa praemeditare congrua assumpto affectu.

Non semper obtegendum, si quid adversi accidat, ne ipsa dissimulatione credatur verius accidisse.

### Dexteritatem in Agendo Acquirere

Cum indolendum alicui, quod patiatur, solare, ut ajunt Rhetores, per locos communes, non attingendo, ne ea occasione laedas.

Si coram te quispiam vituperatur, cautissimus esto, nec lauda, nec damna, utrumque odiosum.

De superioribus tuis, etsi ab illis sis offensus, bene loquaris, nec fatere, aut dissimula alterum loqui, etsi tibi placeat.

Veritatem eorum, qui coram te aliquid accusant, deprehendes: audi accusatores tuos oretenus, et puncta adnota, deinde jube tibi ea scripto dare, dic id te agere, ut in faciem accusanti legantur; confer, et veritatem cognosces.

### Suspicionem Avertere

Lege titulos *Gratiam Comparare*, *Offensam Vitare*, *Caute Agere*, si suspectus es, aliquos accusatores te maculasse coram Principe, inscribe literis ad eundem, quibus laudes contineantur, mitte eas, *ut ad suspicantes deveniant*.

Vel si eos vexare velis, inscriptas intus literas capi permitte, varia artificia suspicabantur, ad aquam vel ignem legi posse; vel potius solum scribe, primas et *ultimas* syllabas cujusque sententiae, et aperte deprecare, te non velle ad Principis manus eas pervenire, ne adulator esse videaris.

### Malos Subvertere, Deponere

Si deponendus sit quispiam ab officio, prius illi non subministranda per aliquod tempus pro necessariis pecunia, ut debita talia contrahat, qualia suffectura in poenam, dum ab officio removetur, debita non rata habenda, ut ipsi creditores ab eo exigant; Sic tu sine molestia eum pecunia punivisti.

Si quis Domini potiatur gratia, depone illi pecuniae summam, vel rem, quam Dominus accuratissime claudit, vel quae uxorem maxime concernit, noctu ei aufer (idque conficiendum per modum joci) res, et simul praemonendus Dominus, ut attendat sibi insidias, et corruptum esse famulum, quae omnia praemeditanda.

Si timetur, ne laesus turbas concitet, ut si velis Ducem exercitus officio privari, prius eum ex abrupto vinciri procura, illumque gradum ita occulte redde, ne id appareat; et tandem exercitum ejus pari trade, da solutionem exercitui ex tuo, ne amissum desideret Ducem.

Si aliquis famose nimis in mensa v. g. disputet, falsum asserat, jube chartam afferri, ut suam opinionem scribat, eidem subscribat, cras de ea litiget, et si quem fastuosum advertas tuum ambire officium, cui sit impar, ut si sis Dux belli, nam in hoc genus maxime cadit aemulatio, *Hostem exaspera*, difficilia omnia redde, tibi tamen quoad castellum commeatum optime provide, pete velut alio bello districtus, ut ille tibi succedat, nec illi rationem belli, aut locorum, aut hostis redde, sic in augustias incidet, nec propera ad succurrendum, donec se et te cognoverit.

Si expediat aliquos juvenes mollissime subverti, ut effeminate tractentur ingenia invita, canendo, pingendo, sculpendo, frangentur; Praefectos servos habeat, quibus nil pensi in honesto, ad omnia venales sint, cupidines juvenum sequantur non regant, idem est de aliis, quibus servos tales suggere desperatos, ut in illos impingant languidi, *segni Senatori senatores mitte*, per ignotum quempiam ab amico ejus literas responsorias, et illas velut ignavia ferentis amittere sine, ut a pluribus legantur, ut negotia ejus non succedant, multa agenda ei simul impone, ut nihil obtineat, multa petenda, quaerenda svade.

Animalia illius, quibus oblectatur, arte interfice v. g. cibis piperatis, crocatis configna, ut rabidus reddatur.

Eqvum, quo usurus, medicamenta altera, ut accepto sessore furiosus reddatur, ingentia praemia appone, ut ad leonem v. g. ingrediatur, in rem evidenter periculosam incidere videbis.

### Peregrinari

Nulli pecuniam tuam patefac, imò semper modicissimam pecuniam accusa, si quaereris ab aliis, quorum non interest unde venias, quantum potes, illude, nulli concrede, versus quam partem eas, semper aliquos, versus quam partem itur, roga, et a diversis diversa.

Cave, ne rixantibus te aggreges, solent enim rixas inire, ut si eas intres, te spolient tua diripiant, imò quibuscunque scommatis petitus, dissimula.

Cave etiam illis credere, qui splendide, et velut alti sanguinis ornati, nisi aliunde tales noveris esse, saepe enim fures sunt larvati.

Lectum non ingredere, nisi immediate ante cum lumine circumquaque perlustres, similiter cibos; Non adhibeas famulos hospitis ad obsequia circa te, ne tuos saccos hoc accessu lustrent.

Librum tecum semper aliquem refer, ut tempus fallas, tutos socios habeto, et ut praecurrant potius quam sequantur.

In locis lubricis, montanis, ferramenta utiliter applicantur, summis pedibus inceditur.

In sermone paucus esto, ne etiam in multiloquio in tuam pecuniam aut vitam pecces. Boves tutius equis incedunt per montana.

### Vana Non Appetere

Cum agitur de re seria, et magni momenti, viam ludicram aliis concede, ut: applausum, gloriam, etc. v.g. Vult urbem hostis reddere, honestissimas conditiones fer: agnoscat se non esse victum, sed gratiam praestare; abeat vexillis expansis, nil ipsi quoad inania desit, vel quod victor optare possit, dummodo terris cedat, captivos tradat, et aurum, munitionesque relinquat, et id cum Sol occidit.

Idem est de rebus, quae operis subtilitate, varietate, uti flores etc., talia alios in praemium habere sine, non te.

Nullis opus praemissis monere, ut ab isto aliquod damnum in praesens habeas, ut si forte se tibi gratum voveat reserviturum; voces, et non ultra valent, et in quas non plus par est impendere, quam quod voces sunt, talium statim oblivisci, tuum damnum tibi semper manet.

Gloriam et nomen habere sine aliis, tu solam potentiam quaere.

Si ad aliquid splendidum promovearis, etiam cum promoveri cura, quem metuis, ne turbas moveat, sed de munere gloriam, non fructum capiat.

### Arguere, Emendare

Aptum illud tempus est, quando subditus nihil aliud quam laudem expectans venit ad gratulandum, tu reprehende; Modus hic ingeniosus arguendi non est.

Etiam minima facta lauda, sic diligentia crescit; optimum est, per amicum illius in confidentia, & secreta monere.

Si quis illicitis amoribus implicitus, eumque velis liberum, eum negotiis tumultuosis obrue; suborna, qui dicta vel facta carpant, ad te deferant, falso testentur, et nullum factum ejus approba.

Vide insuper cum quibus agat, eos rescinde, non minus in eo genere exempli adjungantur, viri viris, foeminae foeminis, quia diversus sexus nocuit.

Attribuendi socii, qui si non virtutibus, saltem contrariis vitiis laborant, hic ferus, ille blandus, illi ardentes, isti remissi.

### Affectus Simulare

Affectus simulabis, salsi cultus si diutius sint in publico, tandem adversatur; unde praestat abstinere luce, et alios, qui vere tales affectus habent, pellicere ad idem. Optimum erit te interea seriis distrahi, ut ipsiusmet affectus, quem vellere vis, obliviscaris, sic nemo, utcunque te speculetur, iram et laetitiam ex te colliget.

### Mutuum Cave

Jube, ut famulus, qui res dat, syngrapham praebeat, in quâ omnia descripta, subscribendum, quasi suam causam te nescio agens. Ideoque si hunc casum evitare nequeas, expediat te praedicare debitorem, vel aliquid aequivalens simul mutuo petere; fingendo, te egere, vel te quidem non abundare pecuniâ, quam amicus petit, posse tamen invenire, et quidem sine foenore, dummodo pignus praebeat, vel si res habeat dividendas aestatione pretium acquirere, si aliquid apud te deponat.

### Veritatem Assequi

Ut verum aliorum judicium de tuis rebus acquiras, age ut orationem tuam alter dicat ut suam, vel ipse lege factum tuum, et illud refer ad alium pertinere, et sic de eo judicium perquire: aliud judicium, aliud humanitas in amicis, igitur fide si modeste laudaris.

Laudis aliquid tribuere, humanitas est: nihil laudis adscribere, de negotio curiose disquirere, nil de facto approbare, inhumanum est.

### Accusare

Ultimus esto ad accusandum; et litem non moveas illi, quem scis gratiorem esse judici, quàm te, nisi prius animum in tua causa adverti.

Si litem movisti, aut tibi mota, etiamsi tua causa sit æquissima, ita age, ac si extremè mala esset, conveni, et præveni Judices muneribus; aggredere adversarium per mediatores, qui eum conveniant, quære præmeditare exactè, et per otium ea, quæ tibi objici possunt, quæ responderi, omnia tamen secretissima habeto.

Nulla ratione adducaris, ut tua jura, aut privilegia alicui ostendas, quia dabis, quid advertant, et explicent.

Ingenium agnosce ejus, à quo accusaris, ferox, an ignarus, ut tibi moderari scias; si ferox, tempus selige, quo illo in fervore; si ignarus, lentè agendum est; curandum etiam, ne ullo modo delatus sciat, se accusatum, et in qua causa, sed ut illi subitò accidat accusatio, quod etiam exercitatos in sua causa turbat.

Delige etiam, qui tuas partes promoveant, parum refert, cujus notæ, aut formæ homines, dummodo Judici chari, illosque involve periculo, ostendendo, illorum rem agi, ut persuadeant sibi, se non posse acquiescere, nisi extremo suo discrimine; agas insuper, ut cuncta accusationes, non in modum causæ, aut litis, sed amicitiæ, aut secretæ commonitionis peragantur, immiscenda atrociora ex ipsius Judicis vitiis, quæ quia vera, etiã in reo credentur, ipse etiam Judex, ut advertat suam famam, et honorem, et vitam in discrimine. Corã Judice omnem misericordiam adversus reum ostende, solum te malis publicis moveri, suam fortè accusare, quod jure aliàs amici casum debeas incusare.

### Accusatum Esse

Tegendum si ab aliquo te accusatum advertas, necfubito, in quo delatus es, te corrige, ne se delatorpratexisse adverrat, suam delationem abeo, cui detulit, grate habitam; imò dic eum, datå opportunitate, hostem, delatorem, se eos optare, utfolent proditores optari, nunquam tamen amari,. Et hincfolere argumentari, si cora me alios depingit, ita me coram aliis; imò minus iisprudentiae, concordiae inesse, alioru non socios, sed carptores judicare, si ut utiles sibi admittat, laturum tamensuo tempore animi erga tales affectum. Quite detulit, adi, consule, quid sit inhac delatione agendum, veluti ab intimo amicopete.

Qui coram altero de te, volendo te ab illo avertere, pessima locutus, coram hoc eodem, optima de tertio, cum quo committeris, loquere, initio litis cum ipsum accusatorem ostende complicem, veljudicium coram agi, maximè in iis, quae gratasunt, ut accusatorem olim anno militiæ judicibus deponenda; si de pluribus arguaris, ne omnianegandofidemperda, aliqua, etsifalsa, agnosce, ut desit opinio, te flexilem, errore non ubique affici. Sapejuvabit, sisciveris, tead Dominum delatum, si ille non exigat, te nonpurges, magis commovebis, te incitabis, sed initium illudsummè vitando, aut contrarium agendo.

### Provincias Adire

Primò ne ullæ habeantur memoriæ, sed quidquid notatu dignum, sive ex bono, sive probro, ignota lingua, non communi, ne si indigena advertat, offendatur.

Secundo viam in locis tam publicis, quàm privatis, tam sacris, quàm profanis, lustra omnia sacra, ut sunt Templa intus, Epitaphia, Anathemata, sepulchra virorum illustrium, Symbola mortuorum, Organa, Columnas, Cathedras, &c. Arces, Montes, Silvas, Valles, Flumina, & eorum naturam, effusionem, ortus, nominum originem.

Tertiò aëris constitutionem, ut Romanus advenis non laudatur, melior Bononiensis, & Patavinus, noctium, & dierum. Quartò situm Urbium, quæ pars ei mundi plaga obversa, fodinas metallorum singulorum, Thermas, Naves, Ceremonias, Campanas, Horlogia &c. Hæc cautè inspicienda.

Turres, uti in Germania tres cæteris nobilissimæ, Vienna, Argentorati, Landsburga. Stemmata Urbium, & origines, aquæductus, miracula, oppugnationes.

Quintò Academiæ ritus in gradibus conferendis.

Sextò Artificia & Artifices, Armamentaria, & in his machinæ, marmora, palatia, modi convivandi, quorum seminum capax terra.

Septimò status Reipublicæ, Episcopi potestas, quis modus in nuptiis, bacchanalibus; mercatura, pietas, divitiæ, studia, singula ab expertis eorum exquirenda; Ea maxime notanda, quæ tibi utilia, quibus illa Natio maximè oblectetur, quâ parte possit vinci.

Quomodo in omni loco, nomine & figura notetur modus loquendi, fructus servandi, & hortos, specus, fodinas.

Locos subterraneos erroribus obnoxios lustrandos sine ignitabulo benè instructos non ingrediaris, & aliquas candelas variis in locis pone, & si solus intras, Ariadnes consilio utere, funiculum accipe longissimum, ut per illum dirigendum exire possis; Quia sæpè nocivus aër in his antris, habe odores, & unguenta, & ante ingressum te benè præmuni.

Eam gentem, apud quam degis, lauda, quam hæc insectatur, reprehende.

### Libros Speculativos Legere

Qua sit assertio, quid doceat, quot puncta, quot singulae voces positae, et quidem quo ordine, quid inde inferri possit, quomodo assertum probetur, quibus argumentis ad formam Dialecticam reducendo, et responsum praecogitandum, satisne firma major, quomodo minor confirmari, et quae instantiae afferri possint, cum qua Thesi consonet, aut pugnare videatur.

Quid contra objici, quomodo textus artis, et §.§. et scriptura explicari.

Quid adversa sententia afferat, in quot punctis contrarietur, quomodo singula probet, ex quo principio, objectionem, formam, responsum singulis membris applica, et judica ubi quid desit, et quid Adversarii negare, et quid contra retorquere possint.

Ipsae objectiones, quas legit, et quomodo aliter solvi possint, et promoveri, quomodo aliqua difficultas clarius, et quibus verbis ponenda, et in quo consistat, conclusionem non statim ad particulam applica, ut constitutiones physicas de causis ad ignem, arborem, Angelum. Theologi v.g. de Sacramentis in communi ad caetera Sacramenta.

Non esto contentus semel perlegisse, sed diversis vicibus idem, saepe non sponte occurret intellectui, quod multo labore ante habere non potuit, et si quis tibi explicat, prius ipse relegas, ut copiam argumentandi acquiras per singulos locos, ut vocant Dialectici, ductus, assertionem, et contra illam assertionem, aut pro illa; quaere ultimo, quali discursu in colloquio Medicorum, aut Doctorum usui servire possit ea speculatio.

## Axiomata

1. Cum quocunque amico ita agas, acsi futurus esset inimicus.
2. Periculosum in communitate est, si unus sit nimium potens.
3. Cùm aliquid curas, nemo te curare advertat, priusquam fueris in possessione.
4. Multa mala scito, quò prohibere possis.
5. Quae possunt componi pace, aut quiete, bello, aut liti non committenda.
6. Melius est parvum damnum accipere quàm spe magni lucri causam in dubium adducere.
7. Acrem esse nimis in agendo, lubricum est.
8. Melius medium, quàm praecipitia.
9. Omnia scias, nil prodas; cum omnibus suaviter, cum nemine ferè effusè, seu nimis candide agas.
10. Inter factiones medium esse beatum est.
11. Omnes aliquantulum suspectos habe, & non sis persuasus, te melius habendum, quàm alios.
12. In qua parte plures sunt, eam si non sequaris, non vitupera.
13. Quo te affectus abripit, id suspectum habe.
14. Ad donandum & convivandum, tamquam hostile consilium discute.
15. Secretum difficilius, quàm hostem captivum tuo jugulo insidiaturum admitte.

## Operis Compendium

Haec quinque prae oculis habe, nempe:

1. **Simula.**
2. **Dissimula.**
3. **Nulli Crede.**
4. **Omnia Lauda.**
5. **Vide Quid Agas.**

#### Simula, Dissimula

Omnium te ostende amicum, cum illis conversare, a quibus abhorres, ut sic cautelam quoque discas.

Iram omni possibili modo preme: plus una illa te diffamabit, quam multae virtutes commendabunt.

Semper faciliora eligere coneris, ut facilius obedire majori parti, quia plura secum trahit incommoda, et cum difficilis actio occurrit, de duobus elige faciliorem.

Semper hoc cura, ut nullus sciat, quid de hac re judices, quid scias, quid velis, quid cures, quid fugias.

Virtutes non expedit nimis abscondere, nec sacra longiora incusare, ne videaris indevotus.

Etiamsi aliquid duriori modo possis obtinere, eum non adhibe.

#### Nulli Crede

Dum te laudat, persuade, quod illudat; non concrede ullum secretum, quia saepe es despectus; non lauda te, nec vitupera; insidiantur tibi alii, ut te carpant, non ostende libertatem in moribus, unde judicaberis; si quis vituperet, et vexet, puta quod tuam virtutem probet; simulant et amicos, non sunt.

#### Omnia Lauda

De omnibus bene aut non male loquaris, ut sciat tertius, et cum auscultatorio ad ipsum deferet.

De superioribus semper bene loquere, quia paci servit, eos quorum gratia eges, lauda item victum et amictum, quem ab alio habes.

#### Vide Quid Agas

Quid loquaris. Potestne hoc in meliorem partem trahi? Si potest, certo trahetur, forte aspicit quispiam, aut audit, quem tu non vides.

## De Conciliatione Animorum

### Caput I

#### §.1

Ita natura comparatum esse videmus, ut prima de re qualibet conceptio in utramque partem admodum valeat; ex quo intelligi facile potest, quantam vim ipse quoque aspectus obtineat in commovendis disponendisque hominum animis.

Unde etiam fit, ut arctissimarum conjunctionum ut plurimum haec sit origo.

Etenim facies honesta et dignitas formae, indolis quoque haud vulgaris certissimum habetur indicium, et in favorem sui ignotos pariter ac ignorantes attrahit.

Indeque frequens commendatio eorum, qui vel virtute insignes, vel fortuna conspicui fuerunt; adeo ut *Suetonius in vita Claudii c. 30*. operae pretium putet, commemorare, quod *Claudio* quiescenti potissimum seu dormienti talis auctoritas dignitasque formae adfuerit.

Cui quantum sit tribuendum paulo quidem mollius, pulchre tamen *Isocrates* tradit *in Laudibus Helenae*: Multa, *inquit*, sunt, quibus plus honoris, quam vel fortitudine, vel justitia, vel sapientia praeditis, habeatur; Eorum autem, quae pulchritudine destituuntur, nihil diligi; sed contemni potius omnia, quae hujus boni expertia sunt, et virtutem eo potissimum celebrari, quod omnium actionum pulcherrima sit, reperiemus.

Quantum autem pulchritudo antecellat omnibus rebus, e nostris affectionibus erga formosos potest intelligi; nam caeteris rebus, quarum usus aliquis nobis esse potest, tanti potiri volumus, animo vero propensiore ulterius haud progredimur; at pulchrorum amor natura nobis est insitus.

*Iis etiam, qui vel sapientia, vel alia quapiam facultate praecellant, invidemus, nisi nos quotidianis beneficiis alliciant, et sui amorem quasi extorqueant: formosis autem a primo statim aspectu benevolentia conjungimur, et solos eos colendo non defatigamur, sed libentius eis inservimus, quam aliis imperamus.*

Jam si qui alteri cuipiam excellentiae obnoxii sunt, eos insectamur et adulatores nominamus: *servos autem pulchritudinis elegantes et industrios existimamus*.

#### §.2

Et quanquam naturae partes in decore corporis ac morum praecipuae sunt; arte tamen curaque et assuetudine corrigi saepe ac mitigari, quae asperiora sunt, possunt; certe vis insita promovetur ulterius.

Quapropter ut ex venusto interdum corpore quae veniunt, indecora ingrataque sunt omnia, si turpitudine morum indulgentia naturae deformetur; sic ubi eadem difficilior has dotes parcius contulit, nescio, qua Venere quove Gratiarum benigno sidere cuncta saepissime nihilominus arrident.

Neque vero ad venustatem aliquam muliebrem aptari convenit; quippe removendum censemus omnem viro non dignum ornatum; adhibendaque munditia non odiosa neque exquisita nimis: tantum quae fugiat agrestem et inhumanam negligentiam; itemque in gestu motuque cavendum, ne quid odiose inepteque fiat. *Cic. 1. Offic.*

#### §.3

Attamen cum circa mores non eadem omnibus placeant, ac alibi liberius, alibi restrictius vivatur, optimum sane fuerit, ut quoad licet, eos imitemur, inter quos degimus.

Quidni? cum Stoici quoque id jubeant; Ita enim ad *Lucilium* suum *Seneca Ep. 5.* Illud te, inquit, *admoneo, ne eorum more, qui non proficere sed conspici cupiunt, facias aliqua, quae in habitu tuo aut genere vitae notabilia sint. Asperum cultum, et intonsum caput, et negligentiorem barbam, et indictum argento odium, et cubile humi positum, et quicquid aliud ambitione perversa via sequitur, devita. Satis ipsum nomen Philosophiae, etiamsi modeste tractetur, invidiosum est; quid si nos hominum consuetudini coeperimus excerpere? Intus omnia dissimilia sint; frons nostra populo conveniat.* Mire hoc *Alcibiadem* observasse refert *Corn. Nep. in vita ipsius:* Nimirum cum *Athenis* splendidissima civitate natus esset, omnes eum Athenienses splendore ac dignitate vitae superasse: postquam inde expulsus *Thebas* venerit, adeo studiis eorum inserviisse, ut nemo eum labore corporisque viribus posset aequiparare.

Eundem apud *Lacedaemonios*, quorum moribus summa virtus in patientia ponebatur, sic duritiae se dedisse, ut parsimonia victus atque cultus omnes Lacedaemonios vinceret.

Fuisse apud *Thracas*, homines vinolentos rebusque venereis deditos, hos quoque in his rebus antecessisse, venisse ad *Persas*, apud quos summa laus esset, fortiter venari, luxuriose vivere: horum sic imitatum consuetudinem, ut illi ipsi eum in his maxime admirarentur; *quibus rebus effecisse, ut apud quoscunque esset, poneretur princeps, habereturque carissimus*.

#### §.4

Praecipue vero summis aeque ac infimis caros efficit servata ubique modestia; haec condimentum est omnium virtutum; haec DEO et hominibus grata; haec eos etiam placabiles reddit, qui virtutem ipsam exscindere parant.

Vix unquam aliquis ita excelluit, ut vinceret secum viventium invidiam; ab hac tutos immunesque servat modestia.

Ignavi ac perditi homines turpitudinem suam exprobrari sibi credunt, si verae laudis et gloriae compotes cernant alios; hi licet iniquissimi, facessere tamen coguntur, ubi causam obtrectandi omnem subducit modestia.

Denique ad quoscunque scopulos ipsa saepe virtus impingit ac frangitur, hos praevertere ac declinare prudens moderatio novit.

Haec quam necessaria temporibus illis, *quibus sinistra erga eminentes interpretatio, nec minus periculum ex magna fama, quam ex mala? Tac. in Agric. c. 5. quibus Nobilitas, opes, omissi gestique honores pro crimine et ob virtutes certissimum exitium. Idem 1. H. 2. 4.*

Nam quid aliud *Romae* sub primis Imperatoribus tot illustres viros perdidit, quam quod memoriam ac desiderium avitae libertatis paulo immodestius retinere viderentur? *Boccal. Cent. 2. Rel. 33.*

Qui vero inoffensa tot Tyrannorum malitia *inter abruptam contumaciam et deforme obsequium* medio quodam itinere evaserunt, hos sola protexit vitae modestia: his impune fuit, et pace et bello maximos gessisse Magistratus.

Ita *referente Tacito 4. Ann. c. 10. L. Piso* Pontifex in maxima claritudine fato obiit *nullius servilis sententiae sponte auctor, et quoties necessitas ingrueret, sapienter moderans.*

Aetas ad octogesimum annum processit, praecipua ex eo gloria, quod Praefectus urbi continuam potestatem et insolentia parendi graviorem mire temperavit.

Et de socero suo *Julio Agricola* idem *in vita ipsius: Domitiani*, inquit, *natura praeceps in iram, et quo obscurior, eo revocabilior, moderatione tamen prudentiaque Agricolae leniebatur, quia non contumacia, neque inani jactatione libertatis famam fatumque provocabat.*

#### §.5

Constat igitur, posse etiam sub malis Principibus magnos viros esse, obsequiumque ac modestiam, si industria ac vigor adsint, eo laudis excedere, quo plerique per abrupta sed in nullum Reipublicae usum ambitiosa morte inclaruerunt. *Ibid c. 42. §. 7.* Itaque factum *Thraseae* haud probare videtur *Tacitus*, quem priores adulationes silentio vel brevi assensu transmittere solitum, cum de *Agrippina* matre *Neronis* tanquam jure occisa referretur, Senatu exisse memorat, ac *sibi*, inquit, *causam periculi fecit, caeteris libertatis initium non praebuit. Idem 14. Ann. c. 12. v. 5.*

Nec *Clyti* quidem ac *Callisthenis* caedem tam crudelitati *Alexandri*, quam ipsorum morositati ac intempestivis objurgationibus imputaverim; et ad omnes pertinere puto, quod contra *Helvidium Priscum Marcellus Eprius Romae* quondam in Senatu differuit: Aequaretur sane constantia, fortitudine *Catonibus et Brutis Helvidius*; se unum esse ex illo Senatu, qui simul servierit: Suadere etiam *Prisco*, ne supra Principem scanderet, ne *Vespasianum* Senem Triumphalem, juvenum liberorum Patrem praeceptis coerceret; *Quomodo pessimis imperatoribus sine fine dominatione, ita quamvis egregiis modum libertatis placere. Tac. 4. Hist. c. 8.*

#### §.6

Quapropter nulla gravior pestis omnis benevoli affectus excogitari potest, quam vultus ambitiosus et arrogans, et imperii, gloriae, honoris, nimis immoderata cupido; quae tamen mala in maximis animis splendidissimisque ingeniis plerumque existunt. *Cic. 1. Offic.*

Nec quisquam fere eorum, qui in Republica versantur, quos vincat, sed a quibus vincatur aspicit, et illis non tam jucundum est, multos post se videre, quam grave, aliquem ante se; *Habet hoc vitium omnis ambitio; non respicit. Sen. Ep. 73.*

Sed et successu rerum plurimi inflantur, et *abidos facit nimia felicitas nec tam temperatae cupiditates sunt unquam, ut in eo, quod contigit, desinant; gradus a magnis ad majora fit, et spes improbissimas complectuntur insperata assecuti Id. de Clem. l. 1. c. 1.*

Hunc animi morbum utcunque tegas, semper translucet; quod cum in Principe quodam magni nominis superioris seculi deprehendisset *Thuanus lib. 11. Hist. Sub insigni (subjicit) comitate magna latebat ambitio*.

Scilicet difficile est in eodem habitu persistere, si non naturalis ista sit bonitas, sed ad tempus sumpta.

Ficta cito in naturam suam recidunt, nec simulatum potest quicquam esse diuturnum; quibus autem veritas subest, quaeque ex solido constant, tempore ipso in majus meliusque procedunt.

Nec offensas solum ciet invisosque reddit hoc supra omnes eminendi studium, talisque contemptor aliorum animus, sed et sibi ipsi plerumque exitium invenit, utpote qui stare nescit, *non aliter, quam in praeceps dejecta pondera, quibus eundi finis est jacuisse. Sen. Ep. 94.*

Proinde comprimendi sunt nimii spiritus, ne vel sublimi cogitatione, vel fortunae blandimentis elati, avidi magis gloriae quam capaces reddamur.

Si quis enim personam inducit, quae vires ipsius superat, tum hanc indecore geret, tum eam quam sustinere posset, negliget *Epictet. in Enchird. c. 59.* atque ita aliis gravis, sibi noxius erit.

Rerum autem humanarum vicissitudinem quis ignorat? Ut non imprudentes solum, sed et miseros merito reputemus, qui ad quosvis fortunae status tument, eique se totos committunt.

Melius haec cuncta perpendens et prosperis et adversis suis edoctus *Seneca*.

Nunquam ego fortunae, *inquit*, credidi, etiamsi videretur pacem agere: omnia illa, quae in me indulgentissime conferebat: Pecuniam, honores, gloriam eo loco posui, unde posset ea sine motu meo repetere. *Consol. ad Helv. c. 5.*

#### §.7

Aeque ab honestis motibus aliena est *petulantia ac incontinentia* circa necessitates illas, queis naturae desideriis obtemperamus, circaque affectus motusque animi componendos.

Solem autem e mundo tollere videtur, qui pudorem ex vita humana, quo ceu repagulo quodam remoto omnium libidinum effusa sequitur licentia.

Hinc et quod facere turpe non est, modo occulte, id dicere obscoenum habetur: Cujus quidem rei praecipuam ipsa natura rationem habuisse videtur, quae figuram corporis nostri, in qua est species honesta, in promptu posuit; quae autem partes corporis ad naturae necessitatem datae aspectum essent deformem habiturae atque turpem, eas contexit atque abdidit.

Hanc naturae tam diligentem fabricam imitata est hominum verecundia; quae enim illa occultavit, eadem omnes, qui sana mente sunt, removent ab oculis, ipsique necessitati dant operam, ut quam occultissime pareant; quarumque partium corporis usus sunt necessarii, eas neque partes, neque usus earum suis nominibus appellant; itaque nec aperta actio rerum illarum *petulantia* vacat, nec oratio *obscoenitate Cic. l. 1. Offic.*

Tenendus igitur hic modus tum in his, quae haud obscure notata jam sunt, tum in reliquis omnibus, quae ab ipsa oculorum auriumque comprobatione abhorrere videntur, quaeque a nobis removere solemus, ut verecunde occulteque id fiat, neque aliter, ac necesse est: Nam hebetis ingenii signum est, ait *Epictet. in Enchirid. c. 63.* hisce diutius immorari, quae facienda sunt quidem, sed obiter.

Denique nec ob gulae desideria verecundiae ac modestiae fines decet excedere, cui negare quaedam satius omnino fuerit, quam speciem incivilitatis praebere.

Atque haec molesta his esse potissimum solent, cum quibus quotidie vivendi aliqua nos ratio conjunxit; quos quo magis observari contineri in officio convenit, si tranquilli esse domi velimus, eo cavendum diligentius, *ne ob fastidium* illiberalioris convictus animi ipsorum abalienentur.

#### §.8

Restat ut dicamus, quomodo decorum hoc circa *affectus* quoque temperandos teneri debeat, qui si quid aliud, ipsam prope humanitatem sede sua exturbant, hominesque in belluas quodammodo convertunt.

Qua in re maximo ni fallor impetu ingruunt *iracundia et inconsultus amor*; quibus obnoxii, qui sunt, his nihil ineptius, nihil intolerabilius, cum sibi ipsi interea magnifici ac egregii videantur, mirificeque placeant.

Videndum igitur, ut imperio rationis, si extingui non possit, ast saltem cohibeatur effrenis illa rabies, ut quam minime de statu suo mentem dimoveat.

Non tempero mihi, quin huc transcribam insignem plane locum *Ciceronis* ad *Quintum* Fratrem *Lib. 1. Ep. 1.* qui etsi prolixior est, comparatio tamen utilitatis veniam, ut spero, merebitur.

Exposuerat autem ibidem *Cicero* pro summo et ingenio suo et usu rerum prudentissime, quas artes nosse debeat, qui cum laude praeesse Reip. velit; postmodum ita pergit: Quae supra scripta sunt, non ut te instituerem scripsi, (neque enim tua prudentia cujusquam praecepta desiderat) sed me in scribendo commemoratio tuae virtutis delectavit.

Unum est, quod tibi ego praecipere non desinam, neque te patiar, quantum in me erit, *cum exceptione laudari*.

Omnes qui isthinc veniunt, ita de tua virtute, integritate, humanitate commemorant, *ut in tuis summis laudibus excipiant unam iracundiam: Quod vitium cum in hac privata quotidianaque vita levis esse animi ac infirmi videtur, tum vero nihil est tam deforme, quam ad summum imperium etiam acerbitatem naturae adjungere*.

Sic ad nos omnes fere deferunt, *nihil, cum absit iracundia, te fieri posse jucundius*.

Sed cum te alicujus improbitas perversitasque commoverit, sic te animo incitari, ut ab omnibus tua desideretur humanitas.

Neque ego hoc nunc contendo, quod fortasse cum in omni natura, tum jam in nostra aetate, difficile est, mutare animum, et si quid est penitus insitum, id subito evellere; Sed te illud admoneo, ut si hoc plane vitare non potes, quod ante occupatur animus ab iracundia, quam providere ratio potuit, ne occuparetur.

*Te ante compares, quotidieque meditere, resistendum esse iracundiae: cumque ea maxime animum moveat, tum tibi esse diligentissime linguam continendam*; quae quidem mihi virtus non interdum minor videtur, quam omnino non irasci; nam illud non solum est gravitatis, sed nonnunquam etiam lentitudinis: *Moderari vero et animo et orationi, cum sis iratus, aut etiam tacere, et tenere in sua potestate motum animi et dolorem, etsi non est perfectae sapientiae, tamen est non mediocris ingenii.*

De reliquis affectibus, ne nimis longi simus, dicere jam supersedemus; nam et in sequentibus haec sparsim tradentur, et a doctissimis hominibus pertractata sunt nimis.

Quanquam *ut recte censet Seneca *Ep. 94. Ista qui diligentissime monent, ipsi saepe facere non possunt. Irascendus non esse Magister iracundissimus disputat.*

*Outre cela la pluspart des preceptes qu'on nous a laissez, & qu'on a reduits en forme de Science sont des choses si abstraites, que si la nature, ou l'experience ne donnent l'art de les appliquer, elles reussisent pernicieuses ou vaines.*

*Bien souvent au lieu de faire un habil homme.*

*Elles ne font qu'un Pedant: Elles communiquent la presumption, & non pas la sagesse: Elles esgarent, au lieu de monstrer un chemin plus court; & pour une malscure reformation, qu'elles promettent elles confondent & alterent tout par la nouveauté qu'elles introduisent. Silhon en son Ministre d'Estat Livre 1. Disc. 2.*

### Caput II

#### §. 1

Nulla autem res magis honesta inducit, dubiosque et in pravum inclinantes revocat ad rectum, quam bonorum virorum conversatio; paulatim enim descendit in pectora, et vim praeceptorum obtinet, frequenter audiri, aspici frequenter. Occursus, mehercules, ipse sapientium juvat, et est aliquid, quod ex magno viro vel tacente proficias, Seneca *Ep. 94*. Huc introducimur ea, quam praecedenti capite exposuimus, aptitudine morum: modo dispiciendum: Qualis esse conversatio nostra debeat, ut adipiscamur ac retineamus cum honore ac fide charitatem, ubi tria hominum genera nobis praeprimis occurrunt; vel enim cum superioribus nos fortuna committit; vel aequalibus miscemur; vel infra conditionem nostram positos communione aliqua vitae complectimur.

#### §. 2

Priores illos nulla re magis, quam prudenti obsequio devinxeris, quod medium sit inter adulationem et nimiam libertatem. Utrobique turpiter plerumque ac perniciose peccatur; pauciores tamen reperias, qui obniti potentioribus audeant, cum infructuosum hoc sit, nec periculis vacuum. Id enim in summa fortuna praecipuum habetur, nulli obnoxium vivere, et liberrimo arbitratu cuncta dispensare. Sensit hoc Favorinus Philosophus, qui quum verbum ejus quoddam ab Adriano reprehensum esset, atque ille cessisset, arguentibus amicis, quod male cederet Adriano de verbo, quod idonei autores usurpassent, risum jucundissimum movit, Ait enim, Non recte suadetis, familiares, qui non patimini, me illum doctiorem omnibus credere, qui habet triginta legiones, Spart. *in vita Hadriani* c. 15. Proinde indignum se haut quicquam committunt viri docti, ubi, cum res postulat, aliquid de gravitate sua remittunt, sive necessitas cogat, seu insignis aliqua occasio id suadeat; quaedam enim licet abjecta ac servilia videantur primo intuitu, tamen verius rem aestimantibus censebuntur non personae, sed tempori data; veluti Diogenes cuidam interroganti: Qui fieret, quod Philosophi Divites sectarentur, non Divites Philosophos? respondit: Hoc ideo fieri, quod Philosophi quibus rebus indigeant, probe intelligant, Divites non item. Franc. Baco *L. 1. de Augm. Scient.*

#### §. 3

Saepius adhuc impingitur incauta familiaritate cum sublimioris fortunae hominibus: qui licet remisso supercilio ipsimet provocare ac elicere soleant promiscuam saepe licentiam, tenerrimi tamen ad omnia sunt sensus, nec suae aliorumque conditionis unquam obliviscuntur. Repetat, qui volet, ex omni Historia casus illorum, qui, cum in summo gradu illustris amicitiae consisterent, repente deserti ac in praeceps sunt dati; non alia magis frequens causa reperietur, quam abusus iste ac nimia fiducia concessae libertatis. Mihi ex Tacito prudentissimo harum rerum indagatore unicum Attici Vestini Consulis exemplum adduxisse sufficiat: Neronis odium (inquit ille *15. Annal. c. 68.*) adversus Vestinum ex intima sodalitate coeperat, dum hic ignaviam Principis penitus cognitam despicit, ille ferociam amici metuit saepe asperis facetiis illusus; quae ubi multum ex vero traxere, acrem sui memoriam relinquunt. Ex eadem intemperantia jactantia quoque et imputatio meritorum promanat. Atqui obligari beneficio nolunt, qui se locupletes, honoratiores et beatos putant; quin et beneficium se dedisse arbitrantur, cum ipsi quamvis aliquod magnum acceperint. Patrocinio vero se usos, et Clientes appellari mortis instar putant, Cic. *2 Offic.* Destrui quippe per haec fortunam suam, ac se impares compensando merito credunt. Nam beneficia eo usque laeta sunt dum videntur exsolvi posse: ubi multum antevenere, pro gratia odium redditur. Tac. *4. Annal. c. 18.* ac fere semper graviorum facinorum ministri quasi exprobrantes adspiciuntur. Id. *14. c. 62.* Imo plura saepe peccantur, dum demeremur, quam dum offendimus. Id. *5. Annal. c. 21.*

#### §. 4

Alterum, quo ab honesto obsequio disceditur, est adulatio, malum, quo nihil frequentius ac aeque noxium, sed quod aegre intelligitur, rarissime punitur. Ea enim sceleratissimi cujusque caecitas est, ut indignus ne maximis quidem laudibus, quae ipsi tribuuntur, videri velit. Boccalinus *Cent. 2. Rel. 57.* Haec semper magnae fortunae comes et in aulis praecipue familiaris est; quod licet ita notum sit omnibus, ut testimoniis non indigeat, grave tamen non erit, Senecae hic luminari sententiam: Monstrabo tibi, inquit, *l. 6. de Benef. c. 30.* cujus rei inopia laborent magna fastigia, quid omnia possidentibus desit: Scilicet ille, qui verum dicat, et hominem inter mentientes stupentem, ipsaque consuetudine pro rectis blanda audiendi ad ignorantiam veri perductum, vindicet a consensu concentuque falsorum. Non vides, quemadmodum illos in praeceps agat extincta libertas, et fides in obsequium servile submissa, dum nemo ex animi sui sententia suadet dissuadetque, sed adulandi certamen est, et unum amicorum omnium officium, una contentio, quis blandissime fallat? Et sane difficile est ac rarum, ut non eo omnes inclinent, quo Principem ferri sentiunt, aut eos, qui primum in aula locum obtinent. *Cela pourtant n'est pas extraordinaire dans le monde, et il n'arrive que trop souvent, que ceux qui approchent la Persone des Princes n'estudient pas tant à estre les Ministres de leur dignité que les instrumens de leurs passions: qu'ils sont plutost leurs Corrupteurs, que leurs conseilers: qu'ils employent le vice, quand la vertu leur est inutile pour s'avancer, et qu'ils ne treuvent rien de lasche, ni de deshonneste, de ce qui peut remplir leur äbition, ou asseurer leur fortune. Et bien que le chemin qu'ils tiennent mene à des precipices, et qu'il y ait des exemples de ceux qui s'y sont perdus encor frais et sensibles; cela ne fait pas impression sur leur esprit: le mal-heur des autres ne les touche point, et ils ont si bonne opinion d'eux mesme qu'ils s'imaginent, qu'ils auront plus d'adresse ou plus de fortune pour s'en garentir.* Silhon *au Liv. 1. Disc. 4. du Ministre d'Estat.*

#### §. 5

Periculosa omnino haec quoque via; deprehensi namque non solum gratia excidunt, sed et omnium mortalium abjectissimi habentur, tanquam qui ulla arte honesta rectisque studiis humo sese tollere non posse confidant, sed suo cum dedecore, aliorum pernicie, irrepere animis potentium conentur; certe alienum prorsus ab ingenua indole hoc vitium, et si qui erectioris excellentisque animi sunt, ipsimet abominantur fallax hoc hominum genus, facileque discernunt, num quis lingua ab affectibus libera, an ad gratiam et praeter animi mentem composito sermone utatur. Non tulit hoc Tiberius cautus in pleraque gubernatione Princeps; itaque nec *Patris Patriæ* toties delatum vocabulum adsumpsit, nec in acta sua jurari passus est, acerbeque increpuit eos, qui *divinas* ejus *occupationes* ipsumque *Dominum* dixerant. Tac. *1. Annal. 72. 3. Annal. 87.* Nec Cornelii Dolabellae absurda adulatio gratior ipsi fuit; Is cum absente Tiberio Patres vota pro reditu ejus supplicationesque decrevissent, quo caeteros anteiret, censuit: ut ovans e Campania Urbem introiret; Etenim secutae Caesaris literae, quibus se non tam vacuum gloria praedicabat, ut post tot ferocissimas Gentes perdomitas, tot receptos in juventa aut spretos triumphos, jam Senior peregrinationis suburbanae inane praemium peteret. Id *13. Ann. c. 47.* Ceterum tempora illa adeo infecta et adulatione sordida fuere, ut non modo Primores civitatis, quibus claritudo sua obsequiis protegenda erat, sed omnes Consulares, magna pars eorum, qui praetura functi, multique etiam Pedarii Senatores certatim exsurgerent, foedaque et nimia censerent. Memoria proditur, Tiberium, quoties curia egrederetur, Graecis verbis in hunc modum eloqui solitum: O homines ad servitutem paratos! Scilicet, inquit Tacitus, etiam illum, qui publicam libertatem nollet, tam projectae servientium patientiae taedebat, ibid. c. 65.

#### §. 6

Anceps igitur et lubricum cum his versari, qui nec libertatem ferre queunt, et adulationem oderunt; Attamen nec exempla obsequii moderati desunt, et ad quam formam exigendum hoc sit, non ita difficulter constitui potest. Duos autem duntaxat instar omnium producemus, qui nobis hic praeeant; Hephaestionem Alexandri, et Manium Lepidum Tiberii amicitia prosperime usos; Quorum ille omnium amicorum longe charissimus erat Regi, cum ipso pariter educatus, secretorum omnium arbiter; Libertatis quoque in admonendo eo non alius jus habebat, quod tamen ita usurpabat, ut magis a Rege permissum, quam vindicatum ab eo videretur. Curt. *l. 3. c. 9.* Idem institutum Lepidus quoque secutus est. Vir Taciti judicio gravis ac sapiens temporibus illis; nam pleraque a saevis adulationibus aliorum in melius flexit; neque tamen temperamenti egebat, cum aequabili auctoritate et gratia apud Tiberium viguerit. Tac. *4. Ann. c. 20.* Quapropter noscendum ante omnia imperium ejus, quem demereri ac pronum nobis efficere studemus, nec si necessitas absit, vel nisi ratio officii aliud a nobis exigat, quicquam aut dicamus aut faciamus, quo offensas provocemus; adeo ut et injurias Superiorum, nisi honeste fieri possit, interdum perferre, et defectus ac vitia ipsorum dissimulare pre conditione temporum prudentiae esse, asserere haut dubitem, quippe qua potissimum arte se sibi Augustum conciliasse et viam ad imperium praestruxisse, Tiberius apud Boccalinum gloriatur, *Cent. 2. Rel. 33.* Rara autem temporum felicitas, ubi sentire, quae velis, et quae sentias, dicere licet. Tac. *1. H. 1.*

#### §. 7

Aliquanto expeditior ratio constat aequalium inter se vitae consortio, a quibus et assentandi necessitas abest, et liberior tum seria tum ludicra exercendi licentia competit. Cum his non solum illa universalis hominum societas nos conjungit, sed et amicitiae optime constituuntur, quae sunt maxime constantes. Prima autem hic cautio est, ut delectum quendam instituamus eorum, qui sint admittendi, et quorum conversationem tanquam noxiam fugere debeamus. *Inimica est multorum conversatio*, inquit Seneca *Ep. 7.* *Nemo non aliquod nobis vitium aut commendat, aut imprimit, aut nescientibus allinit; utique quo major est populus, cui commiscemur, hoc periculi plus est.* Ceterum uti non semper haec nostri sunt arbitrii, ita praeprimis cum his versari debemus, qui nos meliores facturi sunt, et a quibus aliqua commendatio ingenii ac virtutis ad nos pervenire potest. Itaque aliquis vir bonus nobis eligendus ac semper ante oculos habendus, ut sic tanquam illo spectante vivamus, et omnia tanquam illo vidente faciamus. Aliquem habeat animus, quem vereatur, cujus auctoritate etiam secretum suum sanctius faciat, Senec. *Ep. 11.* Praeterea hic quoque facillime in optimam partem cognoscuntur, qui se ad claros et sapientes viros bene consulentes Reipublicae conferunt, quibuscum si frequentes sunt, opinionem afferunt populo, eorum fore se similes, quos sibi delegerunt ad imitandum, Cic. *2. Offic.* Sed quoniam ipsa ratio hujus vitae, ipsaque natura actionum humanarum ejusmodi separationem haut semper concedit, opera danda est, ut ita instructi simus, ne offendamus, aut quos non decet, aut quos non expedit; utque si omnes amicos habere non licet, inimicum tamen culpa nostra neminem habeamus; Diverso siquidem respectu observandi sunt omnes, quidam ut prosint, quidam ne noceant.

#### §. 8

Ingens momentum huc affert comitas affabilitasque sermonis, nec quisquam fere ita efferati ingenii est, quin se oratione benigna allici blandeque appellando deliniri patiatur; imo experientia cognitum est, quosdam ex spe novissima ad vitam quasi revocatos, ubi vel diluendi criminis vel obtestandae gratiae copia ipsis data. Nimirum *humanitatis dulcedo etiam in efferata Barbarorum ingenia penetrat, verbosque et truces hostium mollit oculos, ac victoriae insolentissimos spiritus flectit. Nec illi difficile et arduum est, inter arma contraria, inter districtos cominus mucrones placidum iter reperire. Vincit ira, prosternit odium, hostilemque sanguinem hostilibus lacrymis miscet.* Val. Max. *l. 5. Exempl. Memorab. c. 1. Exempl. exter. 6.* Inclinari in hanc partem praeprimis coepit aetas haec nostra, adeo ut in mores abiisse, ut alia exotica, hae quoque blanditiae videantur; quo factum, ut evulgato hoc arcano plus assensus quam fidei ipsis tribuatur, ac speciem adhuc aliquam retineant, vim fere omnem amiserint. Proinde isthaec cautio diligenter custodienda, ut serena fronte candidi affectus indicium profiteamur, subdolae vero ac tectae fallaciae notam evitemus. Hujusmodi characterem egregio cuidam Principi adversarum partium Famianus Strada attribuit, quem tamen eo nomine vituperare haut potuit, quin una etiam laudaret. Ita enim de eo scribit *Lib. 2. de Bello Belgico Dec. 1.* *Captandæ eorum gratiæ, quibuscum semel loqueretur, artifex sane mirus fuit: adeo ex vero ad omnium mores suos conformabat, seque alienis momentis circumagebat; non quod ad ista descenderet officiorum aucupia, et vocabula imaginaria servitutis, quibus hodie se homines honorifice ludificant; Sed quod obsequii dignationisque nec modicus nec praelargus, ita verba callide temperaret, ut facile crederes, eum plura factis reservare; Ex quo major et gravitatis ejus opinio, et dictorum fides.* In sermone porro requiritur, ut exquisito judicio linguâ utamur: ut vox clara sit ac suavis, sale ac facetiis condita, minimeque pertinax oratio; quo quidem Catulos quondam Romae inter Oratores excelluisse Cicero memorat *Lib. 1. Offic.* *Sonus*, inquit, *erat dulcis, litterae neque expressae, neque oppressae, ne aut obscurum esset, aut nimis putidum, sine contentione vox, nec languens, nec canora.*

#### §. 9

Tria autem hic fugienda sunt fere: Primo ne disceptationibus ac contentionibus dediti nimis simus, quod qui faciunt, insociabiles putantur, ipsaque consuetudine contradicendi auctoritatem imminuunt. Intellexit hoc C. Cassius, in cujus oratione quadam apud Tac. *14. Annal. c. 43.* haec verba leguntur: *Quicquid in nobis auctoritatis est, crebris contradictionibus destruendum non existimabam, ut maneret integrum, si quando Respublica consiliis eguisset.* Agricola quoque ne famam quidem, cui etiam saepe boni indulgent, ostentanda virtute aut per artem quaesivit, procul ab aemulatione adversus collegas, procul a contentione adversus procuratores, et vincere inglorium, et atteri sordidum arbitrabatur. Idem *in Agric. c. 9.* A litibus igitur quantum licet abstineamus, multaque multis de jure nostro concedere ne dubitemus; id quod non modo liberale, sed interdum etiam fructuosum putatur. *Superbi illi, qui, ut ita dicam, ex omni occasione triumphum quaerunt*, et sententiae quamvis parum probabili nimis pertinaciter adhaerent. Familiare hoc vitium adolescentibus esse Plinius conqueritur *Lib. 8. Ep. 23.* *Quotusquisque*, inquit, *vel aetati alterius, vel auctoritati ut minor cedit? Statim sapiunt, statim sciunt omnia; neminem verentur, imitantur neminem, atque ipsi sibi exempla sunt; Sed non Avitus (cujus enim ibi mortem deplorat) cujus haec praecipua prudentia, quod alios prudentiores arbitrabatur; haec praecipua eruditio, quod discere volebat.* Deinde providendum, ne sermo vitium aliquod indicet inesse moribus, quod maxime tum solet evenire, cum studiose de absentibus detrahendi causa, aut per ridiculum, aut severe, maledice, contumelioseque dicitur, Cic. *1. Offic.* Quilibet enim eandem acerbitatem in se timet, qua adversus alios quempiam ferri animadvertit. Denique hac moderatione semper utendum, ne tanquam in possessionem loquendi venerimus, a sermone communi alios excludamus; neve vel hilaritatem interpellemus austeritate, vel quod Cato Ciceroni objecisse dicitur, jocosa seriis intempestive admisceamus.

#### §. 10

Longum foret eodem modo cuncta, quae huc pertinent, pertractare: In cumulum autem congessit pleraque Simo Terentianus, qui ita de Pamphilo suo praedicat in *Andria Act. 1. Scen. 1.*

*Sic vita erat: Facile omnes perferre ac pati,  
Cum quibus erat cunque una, iis sese dedere,  
Eorum obsequi studiis, adversus nemini,  
Nunquam praeponens se aliis. Ita facillime  
Sine invidia invenias laudem, et amicos pares.*

Ceterum in hac quoque conjunctione nosse ingenia oportet, si non omnium, eorum certe, qui circa nos sunt frequentiores; et ut aquas haut cognitas, antequam nos iis committimus, tentare prius solemus; ita explorandi quoque sunt animi mortalium, quorum abditi plerumque sunt sensus. *Alii enim ad iracundiam sunt proniores; alios suspicio exstimulat, hi graviter advertunt, quae non censeas:* Idem *Heaut. 3. 3. 9.* Proinde exulcerandi non sunt: raro enim coalescit iterum rupta semel amicitia.

#### §. 11

Maxime vero in omni vitae consortio vitanda morositas, jactantia, et prava aemulatio. Sunt, qui ad suum ingenium omnes exigunt, et carpere amicos suos, judicium vocant immemores aeque multos esse, quos ea, quibus ipsi ducuntur, mirificeque delectantur, partim ut inepta, partim ut molestissima offendant; *Demus igitur alienis oblectationibus veniam, ut nostris vicissim impetremus;* Plin. *Lib. 9. Ep. 17.* Hos autem quis ferat, qui omnium libidinum servi sic aliorum vitiis irascuntur, quasi invideant, et acerrime traducunt, quos maxime imitantur? cum eos etiam, qui non indigent venia ullius, nihil magis quam lenitas deceat, nec quisquam facile sit, cui tam valde innocentia sua placeat, ut constare in conspectu clementiam palam humanis erroribus gaudeat, Sen. *1. de Clem. cap. 1.* Sed profecto pauci adhuc extitere, quorum virtutes nullo vitiorum confinio laederentur. Propterea ceteris ita ignoscamus, tanquam ipsi quotidie peccemus, ita peccatis abstineamus, tanquam nemini ignoscamus, ac nobis implacabiles simus, exorabiles istis etiam, qui dare veniam nisi sibi nesciunt, Plin. *lib. 9. Ep. 19.* Etenim tunc praecipua mansuetudinis laus est, cum irae causa justissima est.

#### §. 12

Ad jactantiam venio, quae gravis esse equissimis etiam auribus solet; quanquam nihil aeque multos ceteroquin haut improbos teneat, quando etiam *Sapientibus (si Tacito credimus l. 4. H. c. 6. vers. 1.) appetentia famæ et cupido gloriae novissima exuitur*. Omnes enim, qui magnum aliquod memorandumque fecerunt, non modo venia, verum etiam laude dignissimos se judicant, si immortalitatem, quam meruere, sectantur, victurique nominis famam supremis etiam titulis prorogare nituntur, tumque potissimum jactantiores se visum iri haut verentur, cum de se aliorum judicia proferunt. Plin. *l. 6. Ep. 23.* *Scilicet trahimur omnes laudis studio, et optimus quisque maxime gloria ducitur. Illi ipsi Philosophi, etiam in illis libellis, quos de contemnenda gloria scripserunt, nomen suum inscribunt, et in eo ipso, in quo praedicationem nobilitatemque despiciunt, praedicari se ac nominari volunt.* Cic. *Orat. pro Arch.* Sed ne hi quidem facile invidiam effugerint; nam cum ipsi honestati, tum aliquanto magis gloriae ejus praedicationique invidetur, atque ea demum recte facta minus detorquent ac carpunt homines, quae in obscuritate et silentio reponuntur, nimirum, postquam plerique facere laudanda desierunt, laudari quoque ineptum putant. Hinc factum, ut, cum Aristides per Ostracismum Athenis pelleretur, quidam interrogatus, quare ipse etiam subscriberet? responderit: *Se ignorare Aristidem, sed sibi non placere, quod tam cupide elaborasset, ut praeter caeteros justus appellaretur.* Corn. Nep. *in vita Aristid. c. 1.* Quod igitur alienae quoque laudes parum aequis auribus accipi solent, *quam difficile est obtinere, ne molesta videatur oratio de se aut de suis differentis? Ii namque, qui benefacta sua verbis adornant, non ideo praedicare, quia fecerint, sed ut praedicarent, fecisse creduntur; sic quod magnificum referente alio fuisset, ipso, qui gesserat, recensente evanescit: Homines enim cum rem destruere non possunt, jactationem ejus incessunt; ita si silenda feceris, factum ipsum: si laudanda, quod non sileas, ipse culparis.* Plin. *l. 1. Ep. 8.* Prudens hac de re extat Epicteti consilium in *Enchirid. c. 53.* *In familiaribus*, inquit, *congressibus absit facinorum aut periculorum tuorum prolixa et immodica commemoratio: nec enim ut tibi jucundum est tuorum certaminum meminisse, sic et aliis suave est, ea, quae tibi acciderunt, audire.* Quocirca si offensas vitare volumus, linguam contineri oportet, ne nimii simus commemorandis, quae gessimus, utque tanta in praedicando sit verecundia, quanta ex facto gloria speratur. Supervacua hic omnis praematura sollicitudo; memoria namque nostri durabit, si vita meruimus; nec unquam in tantum convalescet nequitia, nunquam sic contra virtutes conjurabitur, ut non invidi quoque ac inviti aliquando ingentibus meritis parem gratiam referant; certe *suum cuique decus posteritas rependet.* Tac. *4. Annal. cap. 35. §. 3.*

#### §. 13

Haut minori incommodo obnoxium est perversum illud aemulandi studium, quo plerique mortalium quemquam ante juxtaque se aequo animo tolerare nesciunt. Nihil tam pronum ad simultates magisque benevolentiae adversum, quam isthaec malignitas; *Ea maxime nascitur ex conjunctione, alitur aequalitate, exardescit invidia, cujus finis est odium.* Plin. *Paneg. cap. 84.* Neutiquam vero hoc loco indigitatur honesta illa aemulatio, quae instigat animum, ut optima quaeque ad imitandum sibi proponat, sed quae cum ambitione conjuncta premendo alium se super omnes efferre instituit. Hanc in Brutidio Nigro ita depingit Tacitus *3. Annal. c. 39.* *Brutidium*, inquit, *artibus honestis copiosum, et si rectum iter pergeret, ad clarissima quaeque iturum, festinatio exstimulabat, dum aequales, dein superiores, postremo suasmet ipse spes anteire parat; quod multos etiam bonos pessumdedit, qui spretis, quae tarda cum securitate, praematura vel cum exitio properant.* Hac animi impotentia affecti qui sunt, se ipsos ceu lenta quadam tabe conficiunt, dum successus aliorum prohibere conantur, ac prae livore omne studium amplificandae fortunae suae vel abjiciunt, vel frustra consumunt, non est enim, quod credas, *quenquam fieri aliena infelicitate felicem.* Sen. *Ep. 94.* Avertendo itaque huic malo haec sola sit inter aequales concertatio, *Se invicem anteponendo;* Tac. *in Agric. c. 3.* ac beatiores quidem qui sunt, omni modo provideant, ne quam suspicionem contemptus ceteris praebeant; hi vero dolere non debent, se ab aliis ingenio, divitiis, aliisque fortunae dotibus superari, utque in unum aliquem hautquaquam collata sunt omnia, sic jure conqueri nemo potest, quin sibi quoque contigerit aliqua vitae statio, quae cum sorte ipsius conveniat, dummodo animum intendat, ac semet ipsum haut deserat. Multum praeterea et fiduciae adjicere, et sollicitudinis detrahere potest morum ac fortunae in claris viris recognita mutatio, sive nostros status, sive proximorum ingenia contemplemur. Nam cum aliorum fortunas spectando, ex conditione abjecta emersisse claritatem videamus, quid oberit, quin et ipsi meliora de nobis semper cogitemus? Memores: *stultum esse, perpetuae infelicitatis se praedamnare spemque, quae etiam incerta recte fovetur, interdum certam in desperationem convertere.* Valer. Max. *libr. 6. Exempl. Memor. c. 9. pr.*

#### §. 14

Tertius hominum ordo juxta distributionem, quam supra fecimus, est inferiorum. Ut enim linea consanguinitatis alia est ascendentium, alia eorum, qui sunt ex latere, alia vero descendentium; Sic triplici hac serie universum genus humanum quodammodo cohaeret. Porro, sicuti quos supra conditionem nostram fortuna publica evexit, obsequio ac reverentia: quos juxta nos constituit, aequabilitate conciliandos diximus; ita postremi illi benignitate quam optime alliciuntur, ut ad utilitates nostras studia ipsorum inclinent. Et quoniam de animi moderatione affabilitateque sermonis, queis multitudinis quoque amor vehementer commovetur, abunde jam dictum, ad alia nunc progrediemur. *Rerum autem omnium nec aptius est quicquam ad opes tuendas, quam diligi, nec alienius, quam timeri: Malus enim est custos diuturnitatis metus, contraque benevolentia fidelis est vel ad perpetuitatem.* Cic. *2. de Offic.* *Male vim suam potestas aliorum contumeliis experitur: male terrore veneratio acquiritur: longeque valentior est amor ad obtinendum quod velis, quam timor; nam timor abit, si recedas; manet amor, ac sic, ut ille in odium, hic in reverentiam vertatur.* Plin. *l. 8. Ep. ult.* Et verissime Ennius: *Quem metuunt, oderunt; quem quisque odit, periisse expetit.* Denique qui se metui volunt, a quibus metuuntur, eosdem metuant ipsi necesse est, Cic. ibid. Verum enim vero quae foret haec vita? aut potius, quanta haec foret miseria? *Non mille perire melius, quam in sua civitate sine armatorum praesidio non posse vivere?* Idem *Philip. 2. in fin.* *Non sibi vitam tanti, si armis regenda foret*, ipse Tiberius fatetur apud Tacitum *6. Ann. 3.* et Darius: *Sero se perire, si salvum esse sui milites nollent.* Curt. *l. 5. c. 11.* Scipio autem Africanus: *Equidem*, inquit, *si totum exercitum meum mortem mihi optasse crederem, hic statim ante oculos vestros morerer, nec me vita juvaret invisa civibus et militibus meis.* Liv. *l. 28. c. 27.* Itaque *charitate et benevolentia civium septum oportet esse, non armis: nullum fere est ist hoc praesidium; hac arx inaccessa, hoc inexpugnabile munimentum est, munimento non egere.* Plin. *in Paneg. cap. 46.*

#### §. 15

Apparet igitur, quam utilis, imo necessaria sit etiam eorum, qui infra nos sunt, propensio; nam ab eo, quod placeas hominibus, actionum fere efficacia est. Eam parari benignitate diximus, id est, humanitate, indulgentia, ac beneficentia; quanquam de hac cum latius se extendat, paulo inferius. Hac via *Titus Vespasianus adeptus est, ut amor ac deliciae generis humani vocaretur.* Sueton. *in Tito, in pr.* certantibus in eum quo vixit omnium studiis; quanquam non temere quis tam adverso rumore magisque invitis omnibus transierit ad Principatum, suspectis in eo, praeter saevitiam, luxuria quoque, libidine ac rapacitate, ut propalam alium Neronem et opinarentur, et praedicarent; quae tamen ipsi fama pro bono cessit, conversaque est in maximas laudes, neque ullo vitio reperto, et contra virtutibus summis. Suet. ibid. c. 6. §. 7. Idem cum sub Patris Vespasiani auspiciis adhuc militaret, *comitate ac alloquiis officia provocavit, plerumque in opere, in agmine, gregario militi mixtus, incorrupto tamen Ducis honore.* Tac. *5. H. 1.* Quae ipsa Alexandri quoque militibus gratissima fuerunt, videlicet, *Exercitatio corporis inter ipsos, cultus habitusque paululum a privato abhorrens.* Curt. *l. 3. c. 6.* Nec Augusti diversa in his fuit sententia, qui *civile rebatur misceri voluptatibus vulgi.* Tac. *1. Annal. 54.* Has quoque virtutes inter praecipua Trajani sui Encomia Plinius refert in *Paneg. c. 21.* *Nomen*, inquit, *illud, quod alii statim primo Principatus die ut Imperatoris et Caesaris receperunt, tu usque eo distulisti, donec tu quoque, beneficiorum tuorum parcissimus aestimator, jam te mereri fatereris. Itaque soli omnium contigit tibi, ut Pater Patriae esses, antequam fieres: Eras enim in animis, in judiciis nostris, nec publicae pietatis interest, qui vocarere, nisi quod ingrata videbatur, si te Imperatorem potius vocaret et Caesarem, cum Patrem experiretur; quod quidem nomen qua benignitate, qua indulgentia exerces! Ut cum civibus tuis quasi cum liberis parens vivis! par omnibus, et hoc tantum ceteris major, quo melior.* Videlicet: *Cui nihil ad augendum fastigium superest, hic uno modo crescere potest, si se ipse submittat, securus magnitudinis suae.* Ibid. c. 7. In universo autem ex Senecae praecepto *Ep. 47.* *sic cum inferiore vivas, quemadmodum tecum superiorem velles vivere.*

#### §. 16

In privata quoque Familia ordinanda haut expedit reverentiam sola severitate tueri, quippe quae assiduitate perdit auctoritatem, et nostri rerumque nostrarum parum studiosos efficit. Proinde videndum, ne vel facilitas auctoritatem, vel amorem rigor diminuat; semperque malimus invenisse bonos, quam fecisse, contenti, *omnia scire, non omnia exsequi.* Tac. *in Agr.* *Grave est enim conscientias hominum irritare, qui si latere se putent, facile mutantur in melius; sin deprehensos se sentiant, malum malo pellunt.* Franc. Baco *de Augm. Scient. c. 2. Parab. 4.* *Proprium quippe humani ingenii est, odisse quem laeseris.* Tac. *in Agric.* Ac licet abs re quidem non sit, quod *mitium dominorum apud servos ipsa consuetudine metus exolescat.* Plin. *l. 1. Ep. 4.* amissa tamen ob saevitiam charitate, mille poenarum indagine prohiberi nequeunt fraudes, interdum etiam caedes, a Familia perpetratae. Ita Romae ex veteri more, si quis a servis suis interfectus esset, omnem Familiam, quae sub eodem tecto mansisset, ad mortem agi oportebat. Tac. *14. c. 42.* Id imperante Nerone exasperatum, ut ii quoque, qui Testamento manumissi, inter servos supplicia penderent, Idem *13. Annal. c. 32.* quo ultioni juxta ac securitati provisum videbatur; Verum haut multo post Praefectum Urbis Pedanium Secundum servus ipsius interfecit, Idem *14. Ann. 48.* Et licet ob hoc flagitium, quod Dominum haut protexissent, quadringenti alii ex S. C. trucidati essent, ea tamen severitas nequidquam obstitit, quo minus mox sub Trajano Caesare Largius Macedo vir Praetorius eodem scelere perimeretur. Plin. *l. 3. Ep. 14.* Rara hic moderatio, domumque suam coercere plerisque haut minus arduum est, quam Provinciam regere. Ibid. c. 19. ac insignes saepe viri partam in publico gloriam domi perdiderunt, vel dum occupati sunt nimis, vel assiduitatis fastidio domesticos negligunt, qui quidem optime in officio continentur, si intelligant, et fidem ipsis haberi, et industriae ac probitatis ipsorum testes ac remuneratores nos esse.

#### §. 17

Idem de sanguine conjunctis judicium, quos pietate ac benevolentia prosequi utile ac honorificum, odisse vero ac insectari cum damno et dedecore conjunctum. *Acerrima insuper ferme proximorum sunt odia.* Tac. *1. H. c. 70. vers. 4.* ac veluti si lignum frangas, raro fideliter denuo coeunt eorum animi, qui semel dissidere coeperunt. Ea de re Titi monitum mitissimae ejus naturae conveniens, quo Patrem Vespasianum precabatur, ut se filio Domiciano placabilem praestaret, in hanc sententiam apud Tac. legitur *lib. 4. H. c. 53.* *Non legiones, non classes perinde firma imperii munimenta, quam numerum liberorum; nam amicos tempore, fortuna, cupidini bus aliquando aut erroribus imminui, transferri, desinere: Suum cuique sanguinem indiscretum, sed maxime Principibus, quorum prosperis et alii fruantur, adversa ad junctissimos pertineant.* Nec inter posthumas Pomponii Attici laudes postremum obtinet locum, quod is in funere matris suae vere gloriari potuit: *Se nunquam cum ea in gratiam rediisse; nunquam cum sorore fuisse in simultate; quod est signum, aut nullam unquam inter eos querimoniam intercessisse, aut hunc ea fuisse in suos indulgentia, ut quos amare debuerat, irasci eis nefas duceret.* Corn. Nep. *in vita ejus cap. 18.*

### Caput III

#### §. 1

Transeo ad contemplationem virtutum illarum, quae animi mansuetudinem ac facilitatem praeseferunt.  Qua tamen in parte prope reliquum est nihil, quam ut de beneficentia ac liberalitate dicamus: quae enim praeterea huc pertinent, superius jam sunt tradita, nec alieno, ut arbitror, loco; Etenim esse modestum, lenem, beneficum, non minus morum conversationisque temperamentum concernit, quam facere ad hoc tertium nostrae Dissertationis membrum videri possit. Itaque sicut illustribus exemplis dictisque priora illa deduximus, pari ratione eidem viae insistentibus de exercitio harum quoque virtutum addere quaedam animus est. *Duos autem acquirendarum virtutum moralium esse modos, meditationem videlicet ac exercitium*, ita Silhon eleganter exprimit au mesme lieu Disc. 4. "La Prudence", dit-il, "et les autres vertus Morales et Politiques ne naissent point avec nous et ne viennent pas d'elles mesmes. Il les faut acquerir avec la Meditation et Exercice, et par consequent avec le temps et des annees. Et bien que nous en ayons les principes dans l'ame, et les semences en nostre raison, elles demeurent steriles, si elles ne sont cultivees, et si nous ne prenons de la peine a les conserver, elles s'estouffent dans les semences du mal, qui sont en nos sens, et on la corruption de nostre nature."

#### §. 2

Proinde exemplo Attici, quem paulo ante laudavimus, ita Principum Philosophorum praecepta habeamus percepta, ut illis ad vitam agendam, non ad ostentionem utamur. Corn. Nep. ibid. vers. 3. Plerique ex hoc genere, uti Secundus Carinas apud Tac. 15. c. 45. vers. 3. Graeca doctrina ore tenus sunt exerciti, animum bonis artibus non induunt; ut facete non minus quam apposite in Relationibus suis ex Parnasso Cent. 1. Rel. 77. Boccalinus confinxerit: Cum aliquando Momi fenestram in omnibus pectoribus aperiri Apollo jussisset, et vero, ne ex improviso improbitas quorundam detegeretur, cunctis prius purgationem penetralium cordis permisisset, animadversum a curiosis: Per plateam Philosophis Platonicis, Peripateticis ac caeteris Moralibus habitatam, toto illo octiduo, quod huic rei indultum erat, non alium fuisse faetorem, ac si omnes per Urbem Cloacae egererentur. Etsi igitur opinione quoque et fama, ac speciebus virtutum similibus animi commoventur, tamen, ut ante diximus, ejusmodi fuco quaesitus color haut diuturnus esse solet.  Cui consequens esse reor, quod illis virtutibus plurimum credatur, quae ex facto plurimum constant, nec verbis magnifice, opera ac re ipsa inanes sunt. Talem cum esse beneficentia ipsum vocabulu ejus satis indigitet, dubiu esse non potest, quin hac validissime obstringatur, quae est ad tranquille beateque vivendum aptissima, *charitas*; adeo ut, etiamsi res forte non suppeditet, voluntas tamen benefica benevolentiam saepe conciliet. Saepe etiam parvis rebus opportunitas pretium addit; quemadmodum Antverpiae deditionem Alexandro Farnesio, Belgii Praefecto, exigua ipsius munificentia maturasse creditur; Ita autem se res habuit: Matronae Nobili ad curationem morbi, quo periculose laborabat, opus erat asinino lacte, quod in Urbe haberi cum nunquam posset, obtulit se juvenis intrepide ausurus ex agro Suburbano, quamvis ab hostibus teneretur, jumentum abducere, ducebatque, quum captus ab Hispanis ad Alexandrum deportatus est. Alexander, re uti erat, audita postquam juvenem praeter opinionem benigne habuit, ac pietatem ejus ultro laudavit, jussit illico jumentum perdicibus capisque Brugensibus atque id genus avibus onerari. Tum ea juveni tradens ad aegrotam perferenda mandavit: multam ei salutem officiose suo nomine diceret, testareturque: Se non modo illi sanitatis ac virium recuperationem, sed Senatui populoque universo prospera omnia et salutaria ex animo cupere ac precari. Quae insperata comitas incredibilem ei civium benevolentiam conciliavit, ut brevi post certis conditionibus ejus sese arbitrio permitterent. Fam. Strada de Bello Belg. Dec. 1. lib. 7.

#### §. 3

In juvandis autem hominibus aut mores ipsorum aut fortuna spectari solet; ubi honesta quidem est omnium oratio: Se in collocandis beneficiis mores hominum non fortunam sequi. Sed quis est tandem, inquit Cic. 2. Offic. qui inopis et optimi viri causa non anteponat in opera danda gratiam fortunati et potentis? A quo enim expeditior et celerior remuneratio fore videtur, in eum fere est voluntas nostra propensior. Ego vero cum eode melius apud bonos, qua apud fortunatos beneficium collocari puto; Hi enim ex debito fieri, quicquid in eos confertur, censent, vel etiam a se vicissim aut postulari, aut expectari aliquid suspicantur, dumque, ut jam dictum, obligari nolunt, eximiis saepe meritis odium ac offensionem reponunt. At vero ille tenuis, cum quicquid factum sit, se spectatum non fortunam putet, non modo illi, qui est meritus, sed etiam illis a quibus expectat (eget enim multis) gratum se videri studet, neque verbis auget munus suum, si quo forte fungitur, sed eam extenuat. Videndum quoque illud est, quod si opulentum fortunatumque adjuveris, in illo uno aut forte in liberis ejus manet gratia; Sin autem inopem, probum tamen et modestum, omnes non improbi humiles (quae magna in populo multitudo est) praesidium sibi paratum vident. Danda aute onninno est opera, ut omni generi satisfacere possimus; Sed si res in contentionem veniet, nimirum Themistocles est auctor adhibendus, qui cum consuleretur: Utrum bone viro pauperi, an minus probato diviti filiam collocaret? "Ego vero", inquit, "malo virum, qui pecunia egeat, quam pecuniam, quae viro." Quod si opulentior etiam bonus vir est, ne impediant divitiae, quominus juvetur, modo ne adjuvent, sitque omne judicium, non quam locuples, sed qualis quisque sit. Cic. 2. Offic. Atque sic animatos esse oportet tum erga singulos, tum universos, ipsamque adeo Rempublicam; ita tamen singulis consulamus, ut ea res prosit, aut certe non obsit Reipublicae. Peregrinos vero, etiamsi in multis jura civitatis excludunt, admittit tamen humanitas, sanctaque et inviolabilia sunt semper penes cultiores populos jura hospitii, quae in dissidio quoque publicorum foederum sunt, qui servanda putent. Ita enim Titus Quintius Crispinus Romanus, Badio Campano, ad singulare certamen ipsum provocanti respondit: Nec sibi, nec illi hostes deesse, in quibus virtutem ostendant; Se ab eo, etiamsi acie occurrat, declinaturum, ne hospitali caede dextram violet (Aeger enim Badius Romae apud Crispinum ante defectionem Campanam liberaliter comiterque curatus fuerat.) Lib. l. 25. c. 18. Est hoc decorum patere domos hominum illustrium illustribus hospitibus; est ornamento Reipublicae ac vehementer utile, per hospites apud externos populos valere opibus et gratia. Cic. ibid.

#### §. 4

In toto autem hoc genere habenda est rei familiaris ratio, quam dilabi sinere Cic. ibid. flagitiosum vocat. Multi sane studio magnificentiae prolabuntur, ut Roma teste Tacito 3. Ann. c. 55. dites olim familiae nobilium aut claritudine insignes, dum plebem, socios, regna colere et coli adhuc licitum, et ut quisque opibus, domo, ornatu, speciosus, per nomen et clientelas illustrior habebatur. Patrimonio enim se ipsos qui spoliant, paulatim etiam favore hominum excidunt, aut in animis ipsorum speciem magis quam vim pristini affectus retinent; idque, quia satietas capit aut illos cum omnia tribuerunt, aut hos, cum jam nihil reliquum est, quod cupiant. Idem 3. Ann. c. 30. vers. 7. Quisquis igitur in pretio haberi semper desiderat, hunc ita operam suam collocare necesse est, ne inutilem se in posterum reddat, sed ut perpetuo ejus indigeant homines, eoque frui possint; Bocc. Cent. 1. Relat. 24. Etenim plerorumque animi arctius tenentur beneficio vel uno accipiendo, quam acceptis multis, quibus nonnulli ceu floribus utuntur, tam diu gratis, dum adhuc sunt recentes.

#### §. 5

Deinceps eorum quoque iniquitas est coercenda, qui cum multa acceperint, injuriae loco ducunt, plura adhuc accipere potuisse, penes quos ita comparatum est, ut, quicquid infra votum venit, beneficii nomen amittat: imo, ut antiquiora beneficia subvertas, nisi illa posterioribus cumules; nam quamlibet saepe obligatis si quid unum neges, hoc solum meminerunt, quod negatum est. Plin. lib. 3. Ep. 4. Arte nimirum hic opus est, qua scite negemus, ne repulsa temere quenquam offendamus. Hanc prudenti Principi tam necessariam Henricus Cajetanus Cardinalis adseveravit, ut regnandi imperium adsereret, qui negare nesciat. Boter. in Apopht. P. 1. c. 1. citat. Forsin. in Not: ad Tac. Lib. 11. Ann. c. 25. et lib. 12. c. 46.

#### §. 6

Ut igitur pleraque re aspera verbis molliuntur, ita hic quoque ejusmodi delinimento locus est; quod fit, vel excusatione, quare id quod feceris necesse fuerit, nec aliter facere potueris; vel sola urbanitate blandi sermonis; quale est illud Plinii libr. 7. Ep. 14. ad Corelliam: "Invicem ego et rogo et exigo, ut non solum quid te, verum etiam quid me deceat, aspicias, patiarisque me in hoc uno tibi eode animo repugnare, quo in omnibus obsequi soleo." Quibusdam placuit in alieni arbitrium rejicere, quae ipsi concedere nolebant; tale responsum Pannonicae legiones tumultuose multa post excessum Augusti flagitantes a Tiberio tulerunt: Praecipuam ipsi fortissimarum legionum curam, quibuscum plurima bella toleravisset: ubi primum a luctu requiesceret animus, acturum apud Patres de postulatis eorum: misisse interim filium (Drusum) ut sine cunctatione concederet, quae statim tribui possent; caetera Senatui servanda, que neque gratia neque severitatis experte haberi par esset. Tac. 1. Ann. cap. 25. Idem Henricus IV. Galliae Rex deprecantibus pro capite Bironii amicis respondit, ac juvare periclitantem in Senatu jussit. Thuan. Libr. Histor. 128.

#### §. 7

Porro alii, quae petuntur, velle se simulant, at mox ingratas ac difficiles conditiones proponendo negotium eludunt.  Sic non ita pridem ab ingenti promisso non nemo se exsolvisse dicitur, addito: Fidem datam adimpletu iri, si in quoru gratiam id fieret; haut quicquam amplius petituri essent. Et in Gallia Henricus III. cum a Confoederatis coactus Edicta in Protestantium gratiam facta invitus rescidisset, ardorem in id bellum Catholicorum sistendum ratus, gravitatem sumptuum cunctis Ordinibus proposuit, convocatisque in Luparam aliquot Proceribus, ad Achillem Harlaeum Senatus Praesidem conversus: "Laudo", inquit, "tuam laudo Collegarum tuorum pietatem, qui et consilium de revocando Edicto comprobarunt, et ad Religionis causam constituendam tam fortiter me hortatisunt; sed velim sciant, bellum sine pecunia geri non posse, et clausas mihi aures ad illorum querelas fore, cum de Honorariis suis, quamdiu bellum durabit, suppressis, apud me expostulabunt.  Idem tu, Mercatorum Praefecte, (fuit tum temporis Nicolaus Hector Perusius) civibus renuncia, tantam laetitiam in revocatione Edicti testati sunt, opus esse mihi ad hoc bellum ducentis aureorum millibus, quae ab ipsis exigi volo: nam initiis mitioribus in singulos menses belli sumptus ad quadringenta aureorum millia excurrere comperi." Tum subirato vultu ad Ludovicum Cardinalem Guisium conversa Oratione: "In primum", inquit, "mensem curabi, ut eo mea et privatorum pecunia stipendia procederent; tuum est videre, ut in caeteros, quotquot erunt, menses ex sacro patrimonio pecunia subministretur. Sacro Ordine praecipuo impulsore hoc sanctum bellum susceptum est: Sacri belli sumptus Sacer Ordo luat." Thuan. Libr. Histor. 81. Par frustrandi desideria ratio est, ad aliam spem trahere iniqua aut intuta precantes, et alia quam quae petuntur offerre. Interdum etiam expedit, negare aut protrahere admissionem eorum, quos ingrata nobis et effectu difficilia postulaturos conjicimus. Omnium tamen notissima recusare volentium ars est, remdistulisse, quae sine periculo negari non potest. Forsin. in Not. ad Tac. l. 12. Annal. cap. 46.

#### §. 8

Sed quoniam haec ad versutiam calliditatem que inclinant, non nisi necessitate urgente utendum iis reor, praecipue si cum honesto viro alicui negotium intercedat; Cui quidem candide id quod res est, haut tamen inciviliter, aperuisse satius erit. Neque enim nisi iniquissimus esse velit, irasci poterit, si quod cum periculo damnove vel suo vel alieno conjunctum sit, haut semper obtineat. Quidam enim ea efflagitare non raro solent, quae tanquam noxia paulo post ipsi repudiant. Quod cum advertisset Plinius in Octavio Rufo, ita eidem rescripsit: "Tenebo hoc temperamentum, ut ex duobus, quorum alterutrum petis, eligam id potius, in quo non solum studio tuo, verum etiam judicio satisfaciam. Neque enim tantopere mihi considerandum est, quid sit optimum in praesentia velis, quam quid semper sis probaturus." Lib. 1. Ep. 7.

#### §. 9

Saepe etiam ipsimet beneficii quamvis amplissimi gratiam obscuramus, dum, quia fructus exinde spe immatura praeconceptos haut statim capimus, vel ingratitudinem aliis exprobrare, vel quae benefecimus importune objectare solemus.  Ut non abs re vir acutissimi ingenii Boccalinus Cent. 1. Relat. 29 adfirmet: Beneficentiae studium non nisi magnanimae indolis esse, cui grave non sit plurimorum beneficiorum jacturam fecisse, utpote quae abunde compensetur, si post multa incassum aut male impensa saltem unum aliquod bene collocetur.  Avaris autem hominibus spargendo huic semini animum haut suppetere, quoniam antequam ferant, stulta cogitatione jam messem praecipiant. *Odiosum sane genus hominum officia exprobrantium*; quae meminisse debet is, in quem collata sunt, non commemorare, qui contulit. Cic. de Amic. Neque paritás officiorum semper erigenda, aut exigue nimis et exiliter ad calculos res vocanda, ut par sit ratio acceptorum et datorum. Perit enim gratia si reposcatur. Plin. lib. 1. Ep. 13. Verum haec beneficii inter duos lex est: Alter statim oblivisci debet dati, alter accepti nunquam. Lacerat animum ac premit frequens meritorum commemoratio. Seneca de Benefic. libr. 2. c. 10. Equidem haut diffiteor, molestissimum esse, non modo fructum nullum ob benefacta sentire, sed et malo saepe affici; Quemadmodum Thuanus Libr. H. 94. fatale hoc Galliae Regi Henrico III, et in ejus fortuna prorsus miserandum fuisse, observatum meminit, quod, cum ingentibus beneficiis plerosque affecisset, ii tamen beneficiorum immemores in adversa fortuna aut ipsum turpiter deseruerint, aut etiam beneficium maleficio rependerint.  Id vel exinde patet, quod, cum sive vitae institutione, sive natura ita affectus fuerit erga Monachorum Ordines, ut horum aspectu toto animo gestiret et gaudio exsiliret, ac hujusmodi hominibus quovis loco, quavis hora ad Regem aditus pateret, a Jacobo tamen Clemente Dominicano, cultro per imum ventrem adacto, immani scelere occisus est. Idem libr. 96.  Caeterum a nimia commemoratione oportet abstineas, nisi ipse destruere ubique velis vim beneficentiae tuae, quam ut jucundiorem debitor gratus, ita clariorem ingratus facit. Plin. in Paneg. cap. 45. Optime autem pulcerrimae rei fructus ex conscientia petitur; licet enim omnia benefacta in luce se collocari velint, nullum tamen virtuti theatru conscientià majus est. Cic. 2. Tuscul. Quaest. in fin.

#### §. 10

Magnam beneficentia partem constituit liberalitas, nisi quod haec ut plurimum largitionibus exercetur, illa insuper operam facto voce, consilio exhibendam complectitur; Itaque etiam natura sua angustioribus limitibus circumscribitur, ne vel immodice largiamur, vel passim omnibus. Ambitio, et jactantia, et effusio, et quidvis potius, quam liberalitas existimanda est cui ratio non constat. Plin. in Paneg. cap. 38. Quocirca ita temperanda est, ne nimia profusione inarescat. Idem libr. 2. Ep. 4. nec impetu ad illam sed consilio trahamur; Subita enim largitionis comes est paenitentia. Ide libr. 1. Ep. 8. Quamobrem nec ita claudenda est res familiaris, ut eam benignitas aperire non possit; nec ita reseranda, ut pateat omnibus. Modus adhibeatur, isque referatur ad facultates; multi enim patrimonia effundunt, inconsulte largiendo; atque ita fonte ipso benignitatis exhausto rapinae sequuntur, quippe qui dando egere coeperunt, alienis bonis manus afferre coguntur. Cic. 2. Offic. Quidam etiam exemplo Mutiani apud Tacitum lib. 2. H. c. 84. s. 5. largiuntur privatim, quod avidius de Republica sumunt, ac postquam aerarium ambitione exhauserunt, per scelera supplendum curant. Id. 2. Annal. c. 43.  Atqui ea demum accipientibus grata sunt munera, cum dari sibi sciunt, quod nemini est ereptum. Plin. in Paneg. c. 27. Praestat igitur, nihil aliquem largiri, dum nihil auferat, quam aliis donare, quod aliis est ablatum, famamque liberalitatis avaritia petere. Qui vero ita benefici esse volunt, non tanta studia assequuntur eorum quibus dederunt, quanta odia eorum quibus ademerint. Cic. 2. Offic. Nam cui res erepta est sit inimicus, cui data, etiam dissimulat, se accipere voluisse. Cic. 1. Offic. Huc accedit, quod si promiscue omnibus largiti fuerimus, saepe incidamus in eos, qui deteriores accipiendo fiant, et ad idem semper expectandum parati; id quod in expeditionibus bellicis multis exitio fuit. Ideoque Alexandrum filium Philippus graviter increpuit, quod largitione benevolentiam Macedonum consectaretur. "Quae te malum", inquit, "ratio in istam spem induxit, ut hos tibi fideles putares fore, quos pecunia corrupisset? An tu id agis, ut Macedones non te Regem suum sed ministrum et praebitorem putent?" Cic. 2. Offic. Et Tacitus 2. H. c. 82. "Donativa", inquit, "militi neque Mutianus prima concione nisi modica ostenderat, ne Vespasianus quidem plus civili bello obtulit, quam alii in pace; egregie firmus adversus militarem largitionem, eoque exercitu meliore."

#### §. 11

Quoties igitur benevolentiae causa conferre praemia habet, ante omnia patriae subveniendum, postea propinquis, adfinibus, maxime idoneis ac indigentibus; non ut ii, qui iis potissimum donant, qui donare maxime possunt, quos viscatis hamatisque muneribus non sua promere, sed aliena corripere eleganter Plinius dicit libr. 9. Ep. 30. Porro etiam atque etiam videndum, ne specie liberalitatis imponat prodigalitas; prodigi enim sunt, qui epulis et viscerationibus, superbis aedificiis, ludorum item venationumque immodico sumptu et apparatu, pecunias profundunt in eas res, quarum memoriam aut brevem aut omninò nulla sint relicturi; Liberales autem, qui suis facultatibus aut captivos redimunt, aut aes alienum suscipiunt amicorum causa, aut in filiarum collocatione adjuvant, aut opitulantur vel in re quaerenda, vel augenda. Cic. 2. Offic.

#### §. 12

Nec eorum stolidae vanitati nos attemperemus, qui dum alios superare conantur, aemula ambitione plura donant, quam par est, aut res ipsorum familiaris patitur; digni qui utroque non sine contemptu irrideantur, cum et impotentiam animi prodant, et quod largiuntur, non in gratiam accipientis, sed obtrectations adversus alium obtigisse credatur. Aeque noxia malignitas est, licet a nonnullis inter arcana imperii referatur, ideo benigne habere, ac praemiis nonnullos afficere, quo suspecti ac invisi reddantur aliis, qui gratiae hujus expertes interim nullo suo merito praetereuntur; nam et illis, praeprimis si quid agatur intelligant, pretium servitutis ingratum est, et horum erga competitores invidia tandem in odium definit adversus injuriae, ut putant, authorem.  Hoc infelici consilio aliquoties usus dicitur Rex Hispaniae Philippus II, ratus isthoc artificio posse dissolvi inter Belgii Proceres animorum consensum, efficique, ut inter ipsos suspicio atque abalienatio suboriretur. Et sane processit aliquantisper hic cuniculus, nutareque male cohaerentes aliquorum animi coepere, partim metu, ne ab aliis desererentur, partim spe, quod se praecipue appellatos a Rege honoratosque videbant, partim etiam offensione aliorum, quibus se suspectos atque invisos haut obscure colligere poterant. Strada de Bello Belgico Dec. 1. Lib. 3. sin. et 7. s. ibid. Veruntamen exitu mox comprobatum est, ejus demum beneficii gratiam veram esse atque perpetuam, cujus neque dantem pudere, neque accipientem poenitere unquam potest.

### Caput IV

#### §. 1

Atque haec sufficere poterant videri conciliandis hominum animis, ut studiis ipsorum utilitates nostras honeste promoveremus. Caeterum cum mecum perpenderem, quam exiguis ac levibus momentis eorum voluntates circumagantur, alio insuper firmamento stabilitatis rem indigere compertus sum, quo necessitas aliqua cunctis inferatur, ut ob virtutes nos non diligant solum, sed et suspiciant, et cum admiratione quadam subvereantur.

Favor enim, multitudinis praesertim acres quidem ac vehementes primos impetus habet, sed paulatim remittit, ac tempore ipso subsidet; quod si vero ad benevolentiam opinio quoque excellentis ingenii, indeque honoris ac gloriae confirmatio accesserit, enimvero tunc effici reor, ut charitas ac veneratio se invicem mutuo sustineant, et pulcherrima hac mixtura sibi ipsis addant perpetuitatem. Ut autem cum admiratione quadam honore nos dignos omnes judicent, adipisci non aliter possumus, quam illa in actionibus nostris singulari dexteritate, qua caeteros anteire, et omni dedecore nos carere probemus.

#### §. 2

Magnam vim esse in fortuna hac etiam in parte haud equidem inficior, cujus cum statu prospero utimur, ad exitus provehimur optatos; eadem cum reflavit, successu prorsus omni destituimur; quae res famam existimationemque de nobis hominum fere sola constituit; Eventus enim licet saepe sint fortuiti, inde tamen magnos viros aestimari aeterno cum virtutis praejudicio plerisque moris est. Ast cum infelices pariter ac imprudentes causas miseriae et effectus errorum suorum eidem attribuere soleant, mihi quid sentiam paucis exponendum; ac quid appellatione fortunae intelligam, Gallici Scriptoris sententia et verbis eloqui liceat; nimirum *Ce que Dieu adioufte aux principes, qui sont en nous; les occasions, qu'il nous fait naiftre; les moyens, qu'il nous fufcite; les obftacles, qu'il rompt ou deftourne en noftre faveur; bref, toute l'affiftance, qu'il nous donne, pour faire reüffir nos defirs, eft ce que nous appellons Bonheur, et ceux qui le recoivent, Heureux* Silhon au mefme Traitté Liv. 1. Disc. 1.

Isthoc sensu quin haec sit maximum nostrae felicitatis fundamentum, nemo facile negaverit. *Mais ce Bonheur (ita porro idem philosophatur) n'accompagne pas tousjours la juftice ni les entreprifes fainctes, comme Dieu ne s'oppofe pas tous-jours aux injuftes et aux deffeins violens. La raison de cefte diverfité eft, que Dieu ne fait pas tousjours des miracles, et ne trouble point l'Ordre des Chofes pour l'amour des gens de bien. Et comme il eft fort raisonnable, que pour exciter leur courage et confirmer leurs efperances, il accourt quelquesfois vifiblement à leur secours; il eft auffi tresconforme aux loix de fa providence, et à la douceur de fa conduite, qu'il laiffe agir pour l'ordinaire les caufes fecondes, felon leur capacité et l'eftendue de leur force, et partant que felon cela le foible cede au plus puiffant: qu'une moindre vertu (j'entens Politique) obeiffe à la plus grande, et que ceux, qui ont de notables avantages, ayent auffi de notables Succez. Autrement certes il s'obligeroit à reparer toutes les fautes de ceux, qui ont de bonnes intentions: et s'il n'y avoit que la feule probité, qui fuft heureuse dans le monde, il banniroit la prudence de la vie civile, et l'adreffe du train des affaires.* Silhon au mefme lieu.

#### §. 3

Itaque si ab hac cooperantis Numinis assistentia discesseris, secundae partes humanae prudentiae erunt, quae quidem usu rerum ac experientia maxime paratur, sed et praeceptis ac exemplis haud parum instruitur.

Etenim, ut iterum Auctoris modo laudati verbis utar, ibide Disc. 2. *Il n'y a rien, qui poliffe plutoft un efprit bien fait, que la Politique et l'Hiftoire, ni qui luy foit plus utile, que le commerce avec les morts et avec les abfens. Là il cognoit en peu de temps les affaires de plufieurs fiecles; là il jouit de l'experience de tous les grands hommes, qui l'ont precedé; et là enfin il trouve des lumieres, qui l'empefchent fouvent de faillir, et qui lui monftrent les efcueils, qu'il luy faut paffer, et les embufches, dont il fe doit prendre garde. Pour le moins à la faveur des Livres et de l'eftude il gagne cela, qu'il n'eft gueres jamais tout à fait furpris, quoi qu'il arrive, et qu'il ne furvient point d'accident fi nouveau, ni fi eftrange, qu'il n'ait leu quelque chofe d'approchant ou de semblable. La vie de l'homme eft fi courte ou fi traverfee, qu'à grand peine fuffit elle à cinq ou fix importantes negotiations; et d'ordinaire ceux qui n'ont que le fimple fens commun pour agir, ceffent de vivre, ou n'ont point de fanté, quand ils ont de l'experience. Au contraire ceux que l'eftude prepare, et que la Philofophie guide, reüffiffent promtement, s'ils ont le difcours bien fain; ils font habiles des qu'ils touchent les affaires, et ont le mefme avantage fur les premiers, qu'ont en la peinture ceux qui poffedent la fcience des deffeins et des proportions, fur ceux, qui n'ont rien d'acquis, quand ils commencent à peindre.*

Fatendum tamen, parum hic certitudinis esse, et saepe honestas rerum causas, etsi judicium adhibeas, perniciosos exitus consequi, dum etiam salubriter destinata omni ratione potentior fortuna discutit. Curt. Lib. 3. c. 8. fin. *La voye mefme des Exemples eft fi trompeufe, et le paffé juge fi mal de l'avenir, qu'on n'en peut conclure rien de certain. Et comme on ne voit gueres deux vifages egalement beaux, ni deux jours, qui fe reffemblent parfaitement; De mefme la Condition des affaires eft tousjours diverfe, ou la Vertu et la fortune de ceux, qui les traitent, ne font pas egales.* Et derechef, comme il n'y a gueres de fujet à deliberer, qui n'ait deux faces, ni de parti à suivre, qui n'ait ses raisons: il n'y en a point auffi qui n'ait ses exemples, et des evenemens qui les favorisent. Silhon au mefme lieu.

Inde est, quod
*Profperum ac felix fcelus
Virtus vocatur;* Senec. in Herc. Fur.

Act. 2. v. 47. Et occisus Dictator Caesar aliis pessimum, aliis pulcherrimum facinus videbatur. Tac. 1. Ann. c. 8. Nam prout exitus factum approbat, aut favor subest, hominum quoque judicia sequuntur, qui fortunatum facile prudentem, fortem, magnanimum, et quicquid is voluerit, esse credunt. Quapropter quis neget, eximiam quoque gloriam saepius fortunae quam virtutis esse beneficium? Curt. lib. 8. c. 10. Sed et hoc concedendum *Nunquam diu eodem veftigio ftare fortunam, femperque homines, quantamcunque felicitatem habeant, invidiam tamen fentire majorem.* Idem l. 4. c. 5. Et si vere aestimare volumus, a providentia Divina minime alienum puto, ut si pie ac prudenter omnia agantur, virtutem etiam fortuna sequatur. Lib. l. 4. c. 37. et l. 5. c. 19. Itaque tunc demum ad hoc gloriae fastigium pervenire, ac admirationem hominum consequi poterimus, si virtutem fortuna provexerit, utrique vero prudentia comes adfuerit.

Hinc promanare necesse est Heroicas plane actiones, quas cum stupore cuncti intueantur, dignosque forte etiam amplissima judicent, quos ita reliquos antecellere cernunt. Prudenter Machiavellus Lib. 3. c. 34. Discur. Tres, inquit, in universum mihi videntur esse res, per quas existimationem aliquam apud populum comparare poffis; et earum quidem primus locum obtinent Majores tui, ex quibus prognatus es, qui si viri fortes atque excellentes fuerint, fimilem de te que atque opinionem apud homines excitabunt. Secundum locum obtinet vitae ratio. Itaque non nisi cum viris egregiis et virtute praeditis conversari oportebit, ut similem de te opinionem excites; nam talem te homines esse opinantur, quales ii sunt, cum quibus conversaris; necessumque quodammodo videtur, ut similitudo aliqua sit inter eos, qui subinde simul sunt. Summum denique instrumentum concilianda tibi auctoritatis atque existimationis est, si aliquid vel publice vel privatim patraveris, quod honestum simul ac memorabile sit.

Longeque certiora sunt judicia, quae ex hisce argumentis desumuntur, quam quae ex binis prioribus dependent. Nam quae sumuntur ex Parentibus argumenta virtutis, admodum dubia sunt, et saepe hominibus imponunt, nec quicquam certi continent, donec res ipsa suo tempore testimonium suppeditet. Quae ex vitae ratione et amicitiis, quas colis, sumuntur, aliquanto hisce certiora sunt, nondum tamen tam firma, ut quae ex actionibus et rebus gestis colliguntur. Plurimum igitur possunt ad conciliandam vel bonam vel malam existimationem apud populum, quae principio statim aetatis a te memorabilia patrantur, usque adeo, ut nec facile aboleatur eorum memoria aliis contrariisque actionibus. Itaque in id studium unice incumbere debent, qui in Republica emergere cupiunt, ut prima aetate alicujus singularis virtutis documenta edant. Romae id certe ita factitatum est a multis; quamobrem solebant aliqui vel legem aliquam rogare, quae Reipublicae salutaris futura videretur; aut potentem aliquem civem, qui in leges delinqueret, accusare, aut aliquid aliud facere, de quo necesse esset sermones apud multos haberi. Nec semel tantum fuerit tale quiddam patrandum, sed iterum atque iterum nobis virtutum documentis rerum jam ante gestarum memoria renovanda confirmandaque, ut praeclara de te sentiant homines.

#### §. 4

Summa igitur acquirendae conservandaeque omnium benevolentiae in eo consistit: ut diligamur; deinde ut fides nobis habeatur; quod cum Alcibiadi deesset, summus ille caeteroquin alliciendis hominum studiis artifex toties Athenis expulsus nullibi stabilem sedem nancisci potuit; *Timebatur enim non minus quam diligebatur, ne secunda fortuna magnis opibus clarus Tyrannidem concupisceret; cumque esset summo ingenio, nihil eum efficere non posse ducebant, ex quo factum, ut omnia minus prospere gesta ejus culpae tribuerent, eumque aut negligenter aut malitiose fecisse arguerent.* Corn. Nep. in vita Alcibiad. c. 2.

Fides autem ut nobis habeatur, contingit, si existimabimur adepti conjunctam cum justitia prudentiam. Nam et justis hominibus, in quibus fraudis injuriaeque nulla suspicio; et iis, quos plus intelligere quam nos arbitramur quosque et futura prospicere, et cum res agatur in discrimen ventum sit, expedire rem, et consilium extempore capere posse credimus, fidem facile habemus, hisque salutem nostram, his fortunas, his liberos rectissime committi arbitramur. Plus tamen pollet justitia; quippe cum ea sine prudentia satis habeat auctoritatis, prudentia sine justitia nihil valeat ad faciendam fidem; quo quis enim versutior et callidior est, hoc invisior et suspectior detracta opinione probitatis. Cic. 3. Offic. saepeque nimia opinio ingenii maximo malo esse solet.

Denique retineri ac stabiliri diximus charitatem probitate vitae, dexteritate ac magnanimitate in rebus gerendis. Ob has enim virtutes eos etiam quodammodo diligimus, et magni facimus, quos nunquam vidimus, et defunctorum quoque memoriam gloriosa recordatione prosequi solemus. Superstites vero licet summa adeptos conversa in admirationem invidia ultro amplius efferre studemus. In quibus igitur excellentes quaedam singularesque virtutes perspiciuntur, his affluere ac conferri omnia nemo bonus indignatur. Quibus autem nihil virtutis, nihil animi, nihil nervorum inest; quos neque labor, neque industria, neque cura ulla exstimulat, quique nec sibi nec aliis prosunt, hos despici ac contemni ab omnibus videmus. Cic. ibid.

*Maxime tamen cum veneratione diligunt homines, quos carere intelligunt iis vitiis, quibus alii non facile possunt obsistere; nam et voluptates, blandissimae Dominae saepe animum a virtute detorquent,* Cic. ibid. et dolorum adversitatumque cum admoventur faces, praeter modum plerique exterrentur. *Vita, mors, divitiae, paupertas, ira, odium, amor etiam inordinatus, itemque invidia, plerosque homines vehementissime permovent; quae qui excelso animo vincunt ac despiciunt, et inter ipsa pericula intrepide versantur, nec ullatenus afficiuntur iis rebus, ad quas plerique inflammati aviditate rapiuntur, merito summi mortalium habentur.*

### Epilogus

Rerum agendarum post Summi Numinis patrocinium praecipuum adminiculum est sociata hominum multorum opera; nam et magna negotia magnis adjutoribus egent, Vellej. Pater. 2. H. 127. et rei quoque familiaris auxilia communis vita ab hominibus petere cogitur, Cic. 2. Offic. Imperia quidem ac Principatus, et omnes in universum Respublicas seu pace, seu bello consideres, nemo in iis res praeclaras gesserit ac salutares, qui non in partem curarum praestantium virorum sapientiam ac virtutem advocaverit, multorumque manibus usus fuerit. Sane cunctas Nationes et Urbes populus, aut Primores, aut singuli regunt; Tac. 4 Ann. 33.1. Sed hi, velut capita in corpore naturali, reliquorum membrorum functionibus indigent; vel quae per universos fuere decreta, singulorum opera exequitur.
Quanta autem conspiratione, quantoque consensu sustineri oportet status publici fortunam, quo sibi tantum constet ista compages, etiamsi nemo foris turbet, atque aliunde impellat? Itaque ad beatam civium vitam haud sufficit, si moderatores Rerum publicarum, legum morumque curam gerant, nullum e subditis opprimi patiantur, bello denique fortes sint; si non imperium quoque in volentes exerceant, dignitatemque ac fastigium suum, invisum fere ex plano intuentibus, moderatione tueantur. Et profecto omnis aevi exempla hoc docent, sanctissimos saepe viros pessima hic usos fortuna, dum vero honestoque tantam inesse vim crediderunt, ut sine ulla arte externa sola semper queant sufficere ad continendas in officio mentes humanas.
Hunc perniciosum errorem Cicero in Catone notat, de quo ad Atticum suum L. 2. Ep.1. ita scripsit: Catonem nostrum non tu amas plus quam ego; sed tamen ille optimo animo utens et summa fide nocet interdum Reipublicae; dicit enim tanquam in Platonis politeia, non tanquam in Romuli faece, sententiam. Et ut id quod res est dicendum, inter causas tantae conversionis in Republica Cato etiam, et qui eum secuti sunt, exstitere, quorum consilia fortissima quidem ac honestissima forsan, sed temporibus illis haud congrua fuerunt, quippe denegando Caesari promissum Consulatum ad civile bellum properasse videntur; et quem omni modo delinire debuissent, hunc intempestive abalienatum in ipsorum perniciem et vetustissimae libertatis excidium provocaverunt. Galba quoque Imperator omnium consensu capax imperii judicatus, nisi imperasset, Tac. 1. H. 49. 6. et vitam et imperium perdidit, dum cuncta ad veterem disciplinam revocando nullis utitur delinimentis, et destituto Nerone in partes suas transgressos Praetorianos donativi frustratur; Constat enim, teste Tacito l. 1. H. 18. 5. potuisse conciliare animos militum quantulacunque parci Senis liberalitate; sed nocuit (inquit ille) antiquus rigor et nimia severitas, cui jam pares non sumus.
Cautior Augustus, qui prudenti indeque felici instituto, ubi militem donis, populum annona cunctos dulcedine otii pellexit, insurgere demum idque paulatim, et nullo adversante omnia in se trahere coepit, sibique Principatum in perpetuum firmavit, Id. 1. Ann. 2. 2. Itaque cum amore ac studiis omnium fere subniteretur, non solum domi improbos facillime coercere potuit, sed nec ad profliganda externa bella fides ac virtus civium suorum unquam ipsi defuit.
Licet igitur ex sententia Boccalini Cent. 1. Rel. 69. in fin. verissimum sit, offensionem ac odium subditorum effugere eos vix posse, qui justitiae administrandae praesunt; perinde ut inveteratum malum absque gravi cruciatu Medici tollere nequeunt; temperamento tamen hic locus est, ut si perite ac prudenter officio suo fungantur, idem usu veniat, quod de fide affirmat Plinius L. 3. Ep. 9. fin. Nimirum ut *justitia* quidem in praesentia eos quibus resistit, offendat, deinde ab illis ipsis suspiciatur laudeturque, eandem scilicet virtutem mox admirantibus, cui paulo ante irascebantur; ubi vero reverentia ac parendi amor penitus excussus, et commune multorum odium adversus unum conspiravit, huic nullas opes posse resistere multoties fuit cognitum.
Sed et privatae fortunae eadem est conditio, cujus et incrementa et interitus maximam partem ab hominibus dependent; Nam et ea, quae ad vitam nostram tuendam conservandamque pertinent, pleraque sunt hominum operis effecta, quae nec haberemus, nisi manus et ars accessisset, nec his sine hominum adminiculis uteremur. Neque enim valetudinis curatio, neque navigatio, neque agricultura, neque frugum fructuumque reliquorum perceptio ac conservatio sine opera hominum ulla esse potuisset. Jam vero et earum rerum, quibus abundaremus, exportatio, et earum, quibus egeremus, invectio certe nulla esset, nisi his muneribus homines fungerentur. Cic. 2. Offic. Caeterum sicut ad amplificationem rerum nostrarum plurimum confert isthaec societas; sic ab injuriis hominum maximae quoque clades inter nosmetipsos proveniunt adeo, ut referente Cic. ibid. Dicaearchus Libro de Interitu Hominum adserere audeat: Longe plures deletos esse hominum impetu, id est, bellis ac seditionibus, quam eluvione, pestilentia, et omni reliqua calamitate.
Quae quidem eo pertinent, ut intelligatur, quam arcto inter se vinculo genus humanum connectatur, quodque ea propter omnis ratio et institutio vitae adjumenta hominum desideret. Quod cum neminem in dubium vocare persuasum habeam, *proprium hoc esse virtutis* cum Cicerone ibid. statuo, *Conciliare sibi animos hominum, et ad usus suos adjungere*. Id autem his potissimum modis obtineri posse reor: Primo quidem *elegantia ac facilitate morum*, queis aditum quendam nobis praeparemus, ut in universorum animos tanquam influere possimus; deinde *jucunda ac moderata conversatione* cum iis, quibus cum congregamur; porro *exercitio earum virtutum, quae pertinent ad mansuetudinem et humanitatem*; et denique *singulari quadam in rebus agendis dexteritate*.

**Finis.**

## Index
